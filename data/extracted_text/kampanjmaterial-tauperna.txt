Source: kampanjmaterial-tauperna.pdf
--- Page 2 ---
2
TaupernaLandet Tauvam
Tauperna sägs härstamma från Tauvam, ett rike som för 
tiotusen år sedan tronade i Khosala bortom Vindarnas 
hav. Det lilla man vet om detta forntida land är blott 
dimmiga legender, nedskrivna för tusentals år sedan i 
Ebhron. Dessa legender berättar hur Tauvams sierskor 
i febriga visioner förutsåg landets snara undergång, 
och bönföll gudarna om hjälp. Men gudarna svek, 
och istället sökte Tauvams folk stöd av en varelse som 
i skrifterna kallas Akhlys, “dimjungfrun”, Uvathân, 
“nattbringaren”, eller Ophaulticetli (oklar innebörd, 
möjligen ett dött språk). Akhlys försänkte Tauvam i evig 
natt, och tack vare detta kunde man besegra en invasion 
från Solens folk, som fruktade mörkret. Av Akhlys 
begåvades Tauvams folk med mäktiga insikter och stor 
visdom och dådkraft, men natten gjorde deras skinn och 
blod vitt som mjölk, och i mörkret kom Akhlys bestar 
och tog unga kvinnor och män med sig i tribut, till 
urskuggornas avlägsna världar. 
Tauvams sierskor såg omsider i en ny vision att Akhlys 
tänkte förråda Tauvams folk, och ta dem alla med sig 
till en plats som vissa senare traditioner identifierar 
som demonsfären Erevloka. Sierskorna offrade därför 
sina liv, och av deras blod skapades ett elixir som gavs 
åt alla i Tauvam att dricka. Detta spred för all framtid 
ut sierskornas krafter över hela befolkningen; svagare 
en och en, men starkare tillsammans. De nyvunna 
visionerna enade Tauvams splittrade folk, och gav snart 
insikt i hur man kunde besegra och fördriva Akhlys. 
Hon kastades ut i dimman hon kommit ifrån, och solen 
återvände till Tauvam. Den stora diasporan
Utan Akhlys var Tauvam återigen hotat, och tauverna, 
eller tauperna , splittrades i en bitter konflikt om hur 
man skulle rädda sig. En grupp vägrade lämna Tauvam, 
och blev senare känd i skrifterna som hregeos, “De som 
stannade i mörkret”. Deras öde är inte känt; kanske gick 
de under med Tauvam, kanske grundade de annorstädes 
ett nytt rike och blev kända som ”Mästarna från öster”, 
vars visdom länge blomstrade i österlandet innan de 
också gick under, kanske lever de bleka spillrorna av dem 
ännu kvar i fjärran Khosala, förslavade av chargulerna 
bland dödstempel och vittrade ruiner. 
En annan grupp, suryatavos, “de som lämnade skuggan”, 
begav sig av på en väldig vandring, förföljda av fasor 
men vägledda av sina visioner. Världen låg ännu i 
vardande, inväntade skuggornas tillbakadragande, 
och man vandrade över stora ödemarker och led svåra 
umbäranden. Tauperna har många sagor om denna 
tidsålder, då flera hjältar som senare blev gudar sägs ha 
levat. Omsider splittrades man igen: en grupp hade fäst 
sig vid visioner av en skyddad dal, helgad av en mäktig 
gudom, där man för alltid kunde söka sin tillflykt. De gav 
sig av ditåt, men vandringen visade sig ta 777 år och alla 
stod inte ut hela vägen, utan skingrades i små grupper 
över världen sedan man nått tryggare länder. Denna 
grupp kallas sedan dess svargakevos, “världsvandrarna”. 
De som nådde dalen kallades därefter einos, “de äldsta”, 
och byggde där en framstående, men isolerad, civilisation 
som blivit föremål för många legender. Jargiska lärde delar upp människosläktet i sex stora folkgrupper: dakener -
na, zhanerna, vanarerna, raunerna, cirefalierna, och tauperna, som alla 
anses höra hemma i varsitt mytiskt urhem, och av Daak vara begåvade 
med distinkt olika egenskaper. Det mest gåtfulla och kontroversiella av 
dessa folkslag är otvivelaktigt tauperna, som tycks i besittning av särskilt 
egendomliga egenskaper, och de lärde är än idag kraftigt oense om dessa 
egenskaper verkligen är en gåva från Daak, eller från någon förvriden 
avgud i det förlorade fjärran östern. Oavsett sanningen är tauperna trots 
sitt ringa antal ett berömt och ofta (men inte alltid) respekterat folk, som 
på sitt eget sätt lyckats göra stort avtryck på världen. 
En kort taupisk historia
Allt vad vi är resultatet av allt vi har tänkt.
 –Tarani av Rigadava, antik vishetslärarinna

--- Page 3 ---
3
Tauperna
De som inte trott på visionen om dalen korsade 
Ödeshavet och nådde ett område som senare skulle 
få namnet Ebhron. Med hjälp av den kunskap man 
fått med sig från Tauvam grundades den mäktiga 
Kabalorden, dedikerad till att lösa världarnas gåtor. 
Genom Kabalorden fick tauperna sakta men säkert allt 
mer inflytande över de småriken som tids nog bildade 
Ebhron, och länge rådde ett kastsystem där tauperna 
stod högst och landets urinvånare lägst. Genom de 
långa årtusendena blev kastsystemet dock omöjligt 
att upprätthålla, och idag är tauperna i Ebhron något 
uppblandade med andra folk, och har utvecklat ett 
avvikande utseende och traditioner som bidragit till att 
så split mellan dem och einos och svargakevos. Denna 
grupp av tauper kallades ursprungligen oranvadeos, “de 
som beträdde ödet”, men går sedan kastsystemets fall 
istället under namnet ayaceos, “de seende”.
Så kom det sig att det taupiska folket fick sin nuvarande, 
något egendomliga, spridning.
Amdo och ramoriterna, eller 
Svargakevos vidare öden
På sina långa vandringar passerade svargakevos till slut 
kejsardömet Akpilos, och en stor grupp grundade i 
dess utkanter ett rike kallat Amdo, “det sköna”. Riket 
bestod av ensliga bosättningar på vindpinade högplatåer 
och bergssidor, men ändå lyckades tauperna bygga 
magnifika monument vars ruiner än idag kan skådas i 
Mûhads sydliga berg. Den bevarade zhaniska krönika 
som kallas Im-zhia-wahâl berättar om onaturligt smäckra 
torn som sträckte sig hundratalet fot upp i luften och 
terassodlingar som hölls vid liv med magi, och antyder 
ett rikt utbyte av kunskap mellan tauperna och Akpilos. 
I övrigt återstår dessvärre mycket få skrifter om eller från 
Amdo; nästan alla tycks ha gått under när drakarna 
brände Edrons bibliotek i Darasgata. Efter att Amdo 
slutligen erövrats och skövlats av zhanerna, för mer än 
6100 år sedan, skingrades dess befolkning för vinden, 
och även om tauperna för en tid åtnjöt respektabla 
positioner i både Edron och Ziu blev de tillslut bara en 
bleknande folkspillra i Västlanden. 
Svargakevos andra historiska storverk var ett nätverk 
av handelsmän och upptäckare som utgick från riket 
Ramora, där tauperna var utsatta och föraktade, men 
icke desto mindre framgångsrika inom både magi och 
kommers.De taupiska ramorerna, eller ramoriterna  som de senare 
kallats, reste världen över på väldiga handelsexpeditioner, 
och upprätthöll kontakter med sina fränder ända 
borta i Ebhron och einos dal. Man ansamlade stora 
förmögenheter och blev mycket inflytelserika i hela 
Asharina, och centrala kuggar i dåtidens handelsnätverk. 
Ramoriterna överlevde självaste riket Ramora, men 
kollapsade till slut för cirka 2000 år sedan efter förlorade 
handelskrig och misslyckade intriger mot Sjöherrarna, 
det nyanlända cirefaliska folket. Sjöherrarna tog helt 
över ramoriternas handelsleder och flera av deras 
innovationer, såsom fartygstypen kaggar och en tidig 
form av kredithus. Många av ramoriternas skrifter och 
artefakter bevarades dock inom Allvetandets brödraskap, 
som anlände med tauper som övergivit Västlanden, och 
därmed kan svargakevos än idag glädja sig åt denna 
kulturskatt, och vårda långa traditioner från Ramora. 
Den nya känslan
Genom årtusendena har Tauvams sierskors magi falnat, 
och taupernas visioner är inte lika starka som de en gång 
var – de flesta kan nu bara se in i en nära förestående, 
personlig framtid, och inte i världar och tider långt 
bortom vår. Där synerna och insikterna en gång verkade 
som en enande kraft för det taupiska folket har de nu 
lett till splittring. För vid något tillfälle, somliga säger 
för 1111 år sedan, andra att det skedde vid tarasharernas 
fall i Ebhron, andra att det kom först efter Helmslakten, 
började tauperna plågas av dystra och dunkla 
förnimmelser. Hos somliga är det bara en vag känsla av 
obehag, hos andra färgstarka mardrömmar, men oftast 
det som tauperna kallar volafra ; “en mystisk förnimmelse 
av oro hos ett sinne som redan är på sin vakt”. Vad är det 
som kommer hända? Är Dalen på väg att falla? Har något 
vaknat under raserade pyramider bortom Vindarnas 
hav? Ingen vet säkert ännu, men tauperna är ett ihärdigt 
och bildat folk, och många har blivit fixerade vid att 
lösa också detta mysterium. Det går därför på sistone 
en känsla av ökande misstro och rastlöshet genom det 
taupiska folket, vars mest insiktsfulla individer en efter 
en övergivit eller misskött sina gängse verksamheter 
och poster, och istället spenderat dagarna med studier 
och experiment i bibliotekens och akademiernas mest 
bortglömda hörn, eller på vandringar till fjärran platser 
och gåtor.
Solen återvänder till Tauvam.

--- Page 4 ---
4
TaupernaFysionomi
Taupernas kanske mest omtalade drag är ögonen, som 
med sin skenbara avsaknad av iris sägs ge dem en otäck, 
genomträngande blick. I själva verket saknas emellertid 
inte iris; den har bara samma färg som ögonvitorna. 
Ayaceos i Ebhron har genom årtusendena istället 
utvecklat kolsvart iris med samma färg som pupillerna, 
vilket i kontrast till andra tauper sägs ge dem en blick likt 
djupa brunnar, outgrundlig men egendomligt betagande. 
Det andra framträdande draget är taupernas bleka hy, 
som ofta liknas vid nyfallen snö, och anses vara ett arv 
från den eviga natten i Tauvam. I Asharina brukar man 
hävda att taupernas hud blir knallrosa och börja falla av 
i flagor om de är ute för mycket i solen, och att det är 
därför de blivit så visa genom att alltid sitta inomhus och 
filosofera. Ayaceos är, återigen, något avvikande, och har 
inte sällan en lite mörkare hudton, men är fortfarande 
utan motstycke blekare än alla andra i Ebhron. En del 
tauper får fräknar, vilket av tradition anses bero på ett 
överskott av blod i kroppen; ingen åderlåtning tycks 
dock kunna avhjälpa problemet, men magi eller mystiska 
mediciner som balanserar kroppsvätskorna påstås vara 
mer framgångsrikt. . 
Tauper är som regel väldigt magra, långa och gängliga, 
med avlånga huvuden och insjunkna kinder, och ger 
lätt ett lite utmärglat intryck. De kan bli kraftiga eller 
tjocka, men det är ovanligt, och mûhadinska läkare 
har ofta undrat hur tauperna kan vara så friska och 
leva så länge när de ser så tunna, bleka och sjukliga ut. 
Andra, cirefalier i synnerhet, menar dock att tauperna 
är ståtliga och har fina och markerade ansiktsdrag, och 
representerar en ädel linje från det förlorade österlandet. 
Ett välvårdat skägg anses hos taupiska män vara ett 
tecken på styrka och visdom, men inte alla kan få skägg, 
då tauper har sparsam kroppsbehåring. Håret på huvudet 
är oftast tunt och rakt, och går i vitt eller blågrått eller 
linblont, men svart eller brunt hos ayaceos. 
Det finns många myter om taupers vita blod, som 
flitigt utforskats av Kabalorden. Tauperna själva tror att 
sierskornas och Akhlys kraft vilar i blodet, och att en 
taup som åderlåtits tillräckligt mycket kommer att bli 
evigt mentalt försvagad, och förlora sin visdom och sina 
visioner. I lärda kretsar florerar en legend, först påträffad 
i mûhadinska skrifter, att tauper som äter ihjäl sig på 
honung och sedan begravs i en honungsfylld stenkista 
genomgår en mystisk process, och efter 77 år kan grävas 
upp. Kroppen och blodet kommer då ha blivit ett med 
honungen och förvandlats till en ovärderlig helande 
medicin som går under namnet melzha, och sägs ha 
fantastiska krafter. Det taupiska sinnelaget
Taupisk kultur har sedan urminnes tider värderat ett 
öppet och analytiskt sinne, och tauper beskrivs ofta som 
lugna, sansade, respektfyllda och förvånansvärt gästfria. 
Man tenderar dock att knyta sina starkaste vänskapsband 
i unga år och därefter vara försiktiga med att släppa 
utomstående in på livet, vilket inte sällan fått tauper att 
upplevas som kalla och högdragna. En målmedveten taup 
kan bli en empatisk, charmig eller rentav manipulativ 
individ som lätt smälter in i olika sociala sammanhang, 
men de allra flesta är något inneslutna i sina egna tankar 
och sina egna projekt, och bemöter utomstående med 
all respekt, men påtaglig försiktighet. Detta gäller i 
synnerhet einos från deras avlägsna hemliga dal, som är 
förtegna om sina inre angelägenheter och mot omvärlden 
visar upp en mycket reserverad fasad. 
Personlig integritet, saxvoz , är ett viktigt koncept hos 
tauperna. Man bryter aldrig ett ord, sviker aldrig ett 
förtroende, och baktalar aldrig någon. Vill man förklara 
att en annan taup är en eländig fähund gör man så i hans 
ansikte i en öppen debatt, man går inte bakom hans rygg 
med det. Debatt-traditionen hos tauperna blir därför 
ett utlopp för sociala konflikter, som stundtals kan bli 
mycket aggressivt och hätskt, men till syvende och sist 
alltid utmynnar i “må bäste man segra”. En person som 
vägrar foga sig efter slutligt konsensus i ett rådslag eller en 
debatt riskerar att bli utstött från samhället, så allvarligt 
ses det – men observera att man inte måste hålla med om 
beslutet, bara finna sig i det. 
Ett annat centralt koncept kallas xuliav , och betyder 
ungefär “kultivering”. En taup med anspråk på heder 
och stolthet måste alltid eftersträva att förkovra sig själv, 
att målmedvetet kultivera sitt inre väsen genom debatt, 
filosofi, studier, erfarenheter och mystiska experiment. 
Det anses normalt att ibland behöva ensamhet för 
att utöva xuliav, och ingen taup höjer på ögonbrynen 
om en annan vill skjuta upp allt hon har för händer 
för att gå ut och bo i en koja i skogen i elva månader. 
Det yttersta målet med xuliav varierar lite inom olika 
taupiska traditioner – hos svargakevos i Drunok 
handlar det om att bli så klok som möjligt och föra alla 
sina insikter vidare innan döden, medan svargakevos i 
Västlanden hoppas komma närmare Den himmelska 
elden för att uppnå en högre existensform i nästa liv. 
Ayaceos i Ebhron eftersträvar ibland att genom xuliav 
uppnå odödlighet här och nu i detta liv, men trots alla 
sina magiska resurser har de hittills gått bet, och Kabalan 
har i århundranden förgäves försökt förstå den mystiska 
kraft som kallas qadosh, för att förklara varför magiker 
som med ritualer förlänger sina liv ofelbart tycks tyna 
bort förr eller senare. Folket

--- Page 5 ---
5
Tauperna
Taupisk humor är säregen och svårbegriplig för andra 
folk, och bygger ofta på paradoxer, ordlekar och absurda 
teser som man sedan drar vidare till ännu mer absurda 
resonemang. Det sägs ibland att kamorferna hade 
uppskattat taupiska skämt, men vanligt folk kan som 
bäst låtsas skratta med. Klassiska taupiska (tvivelaktiga) 
skämt inkluderar varianter på Quinnors paradox; “En 
colonier sade: alla colonier är lögnare”, och en rik flora 
av dialoger i stil med: “Din fru är blek som ett högt glas 
vatten”, “men din fru  är blek som ett flaskskepp utan 
skepp”, “men din fru  är blek som ett fönster utan glas”, 
och så vidare. 
Relationen till andra folk
Tauperna har en tradition som kallas priampra , som går ut 
på att inte blanda blod med andra folk. Resonemangen 
bakom priampra är något paradoxala – dels vill man inte 
tunna ut sitt blod och därmed de insikter sierskornas 
offer gav, dels vill man inte, för deras eget bästa, föra över 
till andra människor Akhlys inflytande. Det finns många 
makabra berättelser om hur ödet obarmhärtigt straffar 
folk som bryter mot priampra, och dessa berättas ofta 
för barn. Med detta sagt så händer det att tauper får barn 
med andra folk; hos einos lär det vara strängt förbjudet, 
men det inträffar då och då i Ebhron och annorstädes 
utan att man gör någon större sak av det. Ingen tycks 
riktigt säker på vilka egenskaper en halvtaup ärver: 
Kabalorden har givetvis forskat i saken, och i processen 
utfört en rik flora av kontroversiella experiment, men 
envisas med att hemlighålla sina resultat. När folk frågar 
refererar man istället till krönikor om den legendariske 
krigsherren Nimrod av Kao, som hade en taupisk mor 
och en raunländsk far. Nimrods blod ska enligt flera 
krönikor ha varit randigt som en charomsk polkagris, en 
uppgift man kanske bör ta med en nypa salt. 
Utöver de reservationer som medföljer priampra har 
tauperna en ganska neutral syn på andra folk – man 
tycker egentligen inte någon är för mer eller mindre än 
någon annan, inte ens tiraker eller fedaker. Alla tauper 
är beredda att bemöta andra folk utan förutfattade 
meningar, vilket i synnerhet varit en nödvändighet 
för svargakevos under deras långa diaspora. Däremot 
finns ofta en något distansierad och överintellektuell 
nyfikenhet, som fått somliga att anklaga tauperna 
för att stirra på en som om man vore en aunurisk 
guldfisk i en skål. Tauper kan lätt uppfattas som kalla 
fiskar eller högtravande akademiker, och deras interna 
sammanhållning och säregna språk får många att 
uppleva dem som suspekta och inåtvända. Detta är inte 
helt utan fog – även om tauperna är väldigt snara att 
anamma både språk, kläder, manér och religion från 
samhället de lever i, litar de till syvende och sist mest av 
allt på varandra, och överger aldrig sitt eget språk, sina 
egna sagor och sina egna filosofiska traditioner. Einos 
är väldigt isolerade och hemlighetsfulla och ayaceos tar 
ofta med sig ebhronitisk kultur och traditioner vartän 
de färdas, men för svargakevos i synnerhet har deras 
kulturella flexibilitet gjort att de sällan blir utsatta för 
allvarliga förföljelser, och inte sällan lyckas vinna relativt 
hög status där de bosätter sig.Organisation
Tauperna har, i kontrast till vad många tror, inte någon 
som helst övergripande organisation – en taup-koloni 
i Drunok har med andra ord inte tvunget någon som 
helst kontakt med en i Jargien. Dock finns en sorts 
vandrande mystiker som kallas aevtos (singular: aevtor), 
ofta engagerade inom Allvetandets brödraskap, som 
vandrar vida över världen i sökande efter kunskap och 
förkovran. Dessa bär ofta nyheter, brev och gåvor mellan 
olika taupiska grupper, och kan stundtals bege sig så 
långt som till einos i deras avlägsna dal. En annan typ 
av vandrande länk kallas segtastos (singular: segtastor), 
vilket är anmärkningsvärda tauper som valt krigets bana 
och vandrar i sökande efter ett gott syfte att strida för, 
och därmed kultivera sig själva. Genom aevtorerna 
och segtastorerna får vitt spridda grupper av tauper 
därmed ett visst, mycket sporadiskt, mått av kontakt med 
varandra. 
Taupernas viktigaste enhet är familjen, som har en 
egalitär organisation där mannen och kvinnan anses 
ha ingått ett jämlikt förbund. Dock utser man genom 
samråd en individ som blir autosrev , “familjespråkrör”, 
och ansvarig för familjens yttre angelägenheter. I många 
samhällen som inte delar taupernas egalitära filosofi 
låter man detta bli mannen av rent praktiska skäl, men 
undantag förekommer. Tauperna anser sju barn extremt 
lyckosamt, då talet sju symboliserar suryatavos 777 år 
långa vandring till välmående länder, och de få kvinnor 
som lyckas föda sju överlevande barn får väldigt gott rykte. 
Föräldrar som planerar sju barn ger ofta barnen namn 
laddade med numerologisk signifikans, till exempel 
Eiqov, “son nummer ett”, Yiqov, “son nummer två”, 
Arankes, “dotter nummer tre”, och så vidare, eller mer 
exotiska varianter som Aranhezeviukes, “dotter av tredje 
celestiala sfären under senhösten”. Sådant anses välsigna 
barnen och öka deras chanser att uppnå kultivering. För 
tauper som inte orkar eller vill ha så många barn finns 
dock ingen skam; filosoferna har sedan länge slutit sig till 
att oönskade barn gör mycket lite för allmännyttan, och 
man praktiserar aktivt barnbegränsning. Många taupiska 
läkare och barnmorskor har mycket utbredd kunskap 
om örter och andra metoder för sådana ändamål, vilket 
inte sällan gjort dem populära i vissa kretsar i Jargiens 
och Västlandens städer – men ibland även anklagade för 
att vara vedervärdiga barnamördare.
Diskutera aldrig med en taup. Även om du 
säger att himlen är blå kommer han att säga 
emot dig och gladeligen argumentera resten av 
dagen för nöjes skull.
 –Zoticus Dubitos, frustrerad byråkrat 

--- Page 6 ---
6
TaupernaInom en större klan har man ofta, i synnerhet i Ebhron, 
ett överhuvud som kallas abaka  på ebhronitiska, eller 
autor  bland tauperna. Denna är en äldre individ med 
en respekterad bakgrund som får föra släktens talan vid 
större sammankomster och kriser, men även förväntas 
ha ett finger med i spelet om vem som får gifta sig 
med vem, vilka horoskop som får göras och hur tvister 
ska lösas – i synnerhet om någon förhäxat någon 
annans boskap eller intellektuella faciliteter, vilket är 
förvånansvärt vanligt. (I Drunok talar man ännu om när 
två magiker ur de fejdande familjerna Saxo och Delevz 
förbannade varandra om och om igen, och sedan när 
de båda regresserat till ett tillräckligt enfaldigt stadium 
förvandlade varandras kor till blodtörstiga monster som 
åt upp halva byn Valmon innan de stoppades). I Ebhron 
styr abakerna ofta över sin släkt med järnhand, precis 
som en egenmäktig paterfamilias  hade gjort i Jargien. Ett 
rådslag av autosrever kan förvisso avsätta dem, men en 
klyftig autor ser alltid till att sådana rådslag helt enkelt 
inte kommer till stånd för att alltför många vägrar 
närvara, eller försvinner på vägen dit. 
Taupernas interna hierarki är i övrigt helt meritokratisk, 
baserad på en lagom blandning av en persons rykte och 
en bedömning av dennes faktiska färdigheter – om det 
någonsin fanns en adel borta i avlägsna Tauvam är den 
sedan länge försvunnen i historiens dimmor. 
Ytterligare ett koncept värt att nämna är cevanav, 
autonomi. Taupisk kultur har traditionellt ett starkt 
fokus på oberoende, då man har en lång historia av 
utsatthet. Detta har gett upphov till cevanav, som 
innebär att man inte har någon stark tilltro 
till furstars förmåga (eller intresse av) att 
skydda en, och alltid är förberedd för dåliga 
tider, alltid redo att låsa in sig eller fly, 
och vara mer eller mindre självförsörjande 
med förnödenheter. Cevanav är nästan 
bortglömt bland ayaceos, som åtnjutit sin 
priviligerade position i Ebhron i tusentals 
år, men sedvänjan är mycket påtaglig 
bland einos och svargakevos, som inte 
sällan har lönnrum och jordkällare 
sprängfyllda med mat, verktyg och 
vapen, bara utifall att.De skamfyllda
Vid sidan om familjerna och vandrarna finns en 
tredje taupisk grupp, som kallas fahr’tauq, phartaukos, 
farzakov, farakit, beroende på dialekt; detta betyder “de 
skamfyllda”. Dessa är utstötta individer som stängts 
ute från gemenskapen, i regel på grund av att de brutit 
mot något tabu, begått något grovt brott, eller förlorat 
en debatt och vägrat foga sig efter konsensus (överlägset 
vanligast är vägran att gifta sig med någon specifik 
person, varvid man inte bara anses ha skadat klanen, 
utan dessutom vanärat den tilltänkta partnerns familj). 
Såvida brottet inte involverade förbjuden magi kan 
en utstött i regel med tiden bli förlåten om hon eller 
han eftersträvar botgöring, men många utstötta var 
redan från början med taupiska mått mätt stolta och 
bångstyriga individer, och är helt enkelt inte beredda till 
den förödmjukelse det skulle innebära att göra avbön 
och bot. Således blir fahr’tauq-tillståndet för många mer 
eller mindre permanent. 
För einos eller ayaceos är utstötthet ett fruktansvärt 
tillstånd, då det innebär att man stängs ute från all 
samhällelig gemenskap, är essentiellt laglös, och i 
praktiken drivs i exil. I det ebhronitiska samhället är 
tröskeln för att bli utstött dock väldigt hög, då ayaceos tyr 
sig i första hand till Ebhrons ordinarie rättsskipning, och 
inte alltid är så införstådda med taupernas traditionella 
lagar. Hos svargakevos är fahr’tauq inte nödvändigtvis 
ett fullt så eländigt öde, mycket därför att svargakevos 
liv ändå ofta går ut på att arbeta för och umgås med 
andra folkslag, som inte kommer göra skillnad 
på den utstötte och andra tauper. Det händer 
rentav att enstaka tauper hjälper den utstötte, 
ibland bakom ryggen på det lokala samfundet, 
i synnerhet om han eller hon ansed ägna sig 
åt något som ändå kan komma tauperna som 
helhet till gagn.
Yava do’Askim, aevtor, diplomat och besvärjare, har tack vare sin silvertunga kommit att bli Drunoks taupers språkrör vid 
kungliga hovet i Arlon, men ryktet går att hon dessutom är älskarinna åt den intrigante prins Rion, och smider stora planer för 
att förbättra taupernas position i riket.

--- Page 7 ---
7
Tauperna
Kulturen
Religion
Som så mycket annat anammar tauper ofta den lokala 
religionen i samhället där de bor, men man har sitt eget 
synsätt på gudomligheten, och ägnar sig hellre åt egna 
religiösa reflektioner än att lära in officiella versioner 
av teologin. De flesta tauper tror, öppet eller privat, att 
alla gudar ursprungligen var mänskliga eller åtminstone 
dödliga varelser som genom mystisk insikt steg upp 
till högre sfärer med mer förmånliga naturlagar än på 
Mundana. Denna syn är djupt rotad i taupisk kultur, 
och man dras ofta till läror där gudarna på något vis är 
mänskliga eller jordnära – i Asharina och Drunok tillhör 
många tauper Allvetandets brödraskap, i Jargien och 
Västlanden Sungs lära, medan man i Ebhron intresserar 
sig för antika vishetslärare som Tarani, Vanthusran och 
Mästarna från öster. 
Tauper är även väldigt försiktiga med att yttra gudars 
namn, som man anser bär särskild och farlig makt. För 
att namnge gudar använder man därför omskrivningar 
på taupiska språk, som kan vara helt obegripliga för 
utomstående – jargiska tauper kallar till exempel Daak 
för Autotavalokar, “Fursten som blickar ned på världen”. 
Dessa omskrivningar har orsakat stora problem för de 
enstaka mûhadinska och faliska resenärer som besökt 
taupernas tempel i einos dal, och förgäves försökt 
identifiera de gamla gudar som dyrkas där. Bland 
dessa väsen finns Deldul, “Dalens furste”, Iamtethys, 
“Opaljungfrun”, Dizangdeines “Stenskatthusets pärla av 
visdom” och Marodeinys, “Världssmärtans jungfru”. En 
del svargakevos-tauper anser att Dizangdeives bör vara 
en avatar av Shalor, visdomens herre, att Marodeinys är 
samma väsen som Atëo, dårskapens gudinna och Rotrax 
fästmö, och att Iamtethys möjligen kan vara en avatar av 
Raptari, som dyrkades fordom i Edron. I taupernas dal 
tillbes dessa gestalter genom offer av rökelse, frukt samt 
magiska kristaller och allsköns artefakter som man tror 
att gudarna kan ha nytta av i sina avlägsna sfärer. I gengäld 
beskyddar gudarna dalen och familjen och skänker 
visdom, hälsa och välgång. Den lärde mûhadinen Zoares 
som levde för tusen år sedan insisterade dock på att 
taupernas gudar inte alls var gudar, utan titaner, en sorts 
gåtfulla, för-kataklysmiska väsen som helt saknar band 
till andeplanet, och dominerande världen i en tidigare 
cykel, innan de nuvarande gudarna manifesterade sig ur 
Drömmarnas ursprung.Lärdom och magi
Det är svårt att säga varför tauperna egentligen är så 
intresserade av lärdom och magi, annat än att det är del 
av deras strävan att kultivera sina inre väsen. Kanske har 
det att göra med arvet de fick med sig från Tauvam, eller 
Akhlys inflytande i deras ådror. Vad orsakerna än är har 
man under tusentals år upprätthållit en intellektuell 
tradition som få kan matcha, och var tauper än levt har 
de producerat berömda skrifter, filosofer och magiker. 
Men samtidigt har de alltid varit del av samhällena 
och dialogen omkring sig, och de enda områden där 
taupiskt tänkande i sig blivit en dominant faktor är 
dels Kabalordens magiteori, och dels Allvetandets 
brödraskaps läror. 
Icke desto mindre är tauper stolta över sitt arv, och 
citerar gärna berömda taupiska tänkare som Durmuzzo, 
Radheran, Utishkirron Borogorna och Antilogos. Man 
skriver gärna brev och böcker på sitt eget språk, och de 
lärde har ofta korrespondens med andra taupiska lärde i 
avlägsna länder; stundtals reser man långväga för att delta 
i klassiska taupiska debatter. På så vis upprätthålls en slags 
intern taupisk intellektuell kultur, även om mycket av 
idéerna som diskuteras kommer utifrån. Inom taupiska 
kretsar cirkulerar många anmärkningsvärda skrifter och 
traditioner inom områden som matematik, alkemi, 
teologi och kosmologi, och de nu levande prominenta 
tänkarnas verk blir ofta översatta till ebhronitiska och 
därmed tillgängliga för lärda annorstädes i Mundana. 
Mer intern är som jämförelse den taupiska filosofin i 
alla dess former, som ofta är kufisk och komplex, och 
central för den debattradition som mer eller mindre 
är nutida taupisk kulturs mest fundamentala byggsten. 
Genom seklerna har mer eller mindre inflytelserika 
filosofiska skolbildningar, så kallade lagskolor ( fashuxuam  
på kabaltaupiska), utkristalliserat sig, och lett till rena 
ställningskrig mellan olika grupper av lärda. Eftersom 
tauper annars ofta är så stillsamma kan utomstående 
ofta bli lite obekväma när lagskolornas förespråkare 
väl kommer igång med sina hetsiga debatter, men för 
tauperna själva finns inget bättre intellektuellt och 
emotionellt utlopp. 
En gång kom det lärda män från Melorion till Dalen. De var mycket nyfikna och direkt påstridiga i 
sina förfrågningar om typiskt taupiska talesätt. Våra främsta debattörer försökta i dagar övertyga dem 
om att en lista med lösryckta citat från någon slags tänkt genomsnittstaup bara skulle medföra att 
omvärlden skulle se oss som stereotyper istället för de mångfacetterade individer vi är. Det föll på döva 
öron, och istället nedtecknade de våra ord med entusiasm och tillrop som "Åh, så typiskt taupiskt!". Vi 
tvingades inse att ibland finns det gränser för vad som kan uppnås med civiliserad debatt, och satte 
fridstörarna på nästa skepp till Gordrion.
 –Orhanis, debattmästarinna i Gebe 

--- Page 8 ---
8
TaupernaTaupiska lagskolor
Legalismen
En av de äldsta lagskolorna, och upphovet till 
begreppet lagskola. Legalismen går ut på att kosmos 
essens återfinns i ett abstrakt utrymme, Kausalitetens 
katedral (Karandviya dvalõ), från vilket ordning (fa) 
och lärdom (shu) utstrålar över världen. Ordning och 
lärdom sammanfogades sedan av besjälade varelser till 
konceptet fashu , lag, och i förlängningen magi, och 
blev därmed den pelare som upprätthöll människans 
civilisation. Legalisternas centrala filosofiska debatt 
har alltid handlat om hur man ska undvika kaos (xao), 
en till lagen motstridig urkraft som nöter på skapelsen 
och driver världen mot dess slutliga undergång. Detta 
har lett till oräkneliga korpus av betraktelser kring 
moralfilosofi, makt och hierarki, och inte sällan en 
vurm för upplysta despoter (cakravajnõ), vars moraliska 
auktoritet upprätthåller samhället. Legalisternas filosofi 
dominerade Ebhron i tusentals år, och utmanades först 
när Kabalorden på allvar började ta makten ifrån tarasha-
krigsherrarna. De som fortfarande försvarar skolan anses 
ofta lite mossiga av andra tauper, men är i regel mycket 
envetna och vinner än idag otaliga debatter. 
Antilogism
En skola som menar att kosmos har fötts i en dröm av ett 
sovande eller odött urväsen (demiurgen) som existerar 
utanför tid och rum, och därmed är kosmos till sin natur 
kaotiskt, och går inte att förstå med koncept som logik 
och kausalitet. Istället måste man studera de nyckfulla 
och slumpartade processerna i demiurgens dröm, 
för att lära sig att intuitivt och paradoxalt, snarare än 
rationellt, förstå världen. Antilogismen uppstod som en 
motreaktion till legalismen, var i Colonan dödsfiende 
till de inflytelserika logikerna och stoikerna, och drevs 
med tiden i skymundan, men vann ny mark i det västliga 
imperiet Edron, och har därifrån överlevt till vår tid. Iridvikha
En märklig och mycket gammal ebhronitisk lära som 
menar att en urkraft i form av kausalitet (ye) för besjälade 
varelser skapar ett perpetuellt tillstånd av otillfredställelse 
(dukhav), genom att göra allting förgängligt och 
svårgripbart. Dukhav hade varit möjligt att bryta sig ur 
genom kultivering, om det inte vore för att ödet (mayav) 
skapar illusioner av framgång, när man i själva verket är 
dömd och låst i sin roll och sin otillfredställelse. Med 
dessa premisser har Iridvikha-filosofer historiskt tenderat 
antingen åt extrem fatalism och bitterhet, eller en sorts 
sammanbiten kamp mot gudarna och kosmos ordning. 
Föga förvånande är Iridvikha idag en obskyr och nästan 
bortglömd skola, men den sägs en gång ha varit stor i 
världen. 
Mivaism
En skola som menar att kosmos utgörs av ett 
motsatsförhållande mellan urkrafterna ljus (fotos) och 
mörker (erebos), i vars titaniska kraftmätning kaos, 
och därmed skeenden, föds. Är i övrigt nära besläktad 
med antilogismen i sin världssyn, men mer mystiskt 
orienterad. Det högsta målet är att genom kultivering 
uppnå ett tillstånd av upplysning (miva) där man lärt 
sig träda den prekära balansen mellan fotos och erebos 
och sprida så mycket ljus, symboliskt såväl som praktiskt, 
som möjligt på andra varelser.
Torget i Zharashapur 
En legend bland taupernas debattmästare rör den 
förlorade staden Zharashapur i fornriket Edron. I 
denna stad fanns ett forum kallat Bendosharam, där de 
främsta av Edrons lärda samlades till debatter som gått 
till historien, juveler av retorisk och filosofisk briljans. 
Men taupernas legend berättar att Zharashapurs 
forum aldrig övergavs, och att draken Syalon tog det 
i besittning, åtföljd av uråldriga kamorfer, bevingade 
sagitaurer, vandöda sagokungar och legendariska 
filosofers rastlösa spöken. Det berättas att dessa varelser 
än idag under vår- och höstdagjämningen samlas på 
Bendosharam, bland ruinerna och dimmorna, för att 
debattera om storslagna ting. 
Zharashapur påstås ha legat i imperiets västliga 
provinser, bortom Darasgata och Chahar, men 
ingen tycks längre veta exakt var, annat än att det är 
någonstans väster om Blå havet.Inte sällan förknippas staden dock med De vittrade 
öarna, ett avlägset land styrt av häxkonungen 
Gebashan, som där överlevde Edrons fall och 
drakarnas vrede. Men farlederna där De vittrade öarna 
borde ligga tycks ständigt höljda i ogenomtränglig 
dimma, och landet återfinns inte på några kartor. 
Detta frustrerar de taupiska resenärer som förgäves 
letat efter Zharashapur, ivriga att få delta i världarnas 
främsta diskussioner. Men då och då är det en och 
annan vis och äventyrlig taup som aldrig återvänder 
från sitt sökande efter Zharashapur, och hans eller 
hennes släktingar och vänner brukar då ändå undra; 
nådde hon kanske fram? Slipar hon nu sina argument 
mot Syalon och Gebashan, bland Bendosharams 
fallna pelare?

--- Page 9 ---
9
Tauperna
Språk och skrift
Taupernas ursprungliga språk kallades aubka och är 
endast känt från ett fåtal bevarade citat, men finns 
möjligen bevarat i inskriptioner och liknande i de 
förlorade östlanden. Det skrevs med tauvam-runor, ett 
kilskriftspråk vars ättling, runskriften anit, fortfarande 
används till vardags i einos dal. Einos talspråk är souka, 
som har bevarat ganska mycket av aubkas ursprungliga 
ljud och grammatik, och är högt respekterat bland 
tauperna. Även tauper i Ebhron och annorstädes skriver 
ibland poesi och filosofi på souka, men endast de allra 
mest konservativa och självupptagna bemödar sig med 
att lära sig göra det med anit-runor. 
De andra två taupspråken kallas eirov, som talas av 
svargakevos, samt tavrit eller kabaltaupiska, som talas 
av ayaceos. Dessa två har båda på var sitt håll blivit 
influerade av den gamla coloniskan; tavrit blev det 
genom linga cena, Kabalordens coloniskt inspirerade, 
konstruerade tungomål. På grund av svargakevos stora 
spridning finns oräkneliga dialekter av eirov, men 
somliga är så lika den äldre coloniskan att språken är något så när förståeliga sinsemellan, trots taupspråkens 
bisarra, ergativa grammatik. Den eirov som talas i 
Jargien och Västlanden anses dock allmänt obegriplig av 
utomstående. 
Både eirov och kabaltaupiska kan skrivas med anitna, 
oftare bara kallat eirovisk skrift, som sägs ha uppfunnits 
av den berömde filosofen Durmuzzo för åtta hundra 
år sedan. Minst lika ofta väljer dock många tauper att 
skriva sitt språk med jargisk skrift eller ebhronitiska 
tecken, vilket man genom åren har underlättat genom 
att uppfinna specialtecken för vissa taupiska ljud och 
koncept. Detta gör att taupiska texter ofta ser exotiska 
ut även när de skrivs på ett för läsaren mer bekant 
skriftspråk. 
Vill man lära sig mer om taupernas språk rekommenderas 
“Lexico Taupii Majores”, av Illona av Amtagona. Det 
finns dock utrymme för en liten illustration i hur de 
taupiska språken skiljer sig från varandra:
Uttalsfakta
Taupiska språk och dialekter skiljer sig primärt i fråga 
om uttal. I synnerhet kabaltaupiskan har genom 
årtusendena glidit allt längre ifrån de andra språken, 
kanske för att den skrivs med ebhronitiska logogram, 
som inte har någon koppling till hur språket uttalas. 
Ljudet som i denna text transkriberats med x uttalas 
som “ks” på eirov, men transformeras oftast till ett 
“sh” i modern kabaltaupiska. C uttalas som “k” på 
eirov, men som “tch” i Ebhron (Så ayaceos kan uttalas 
antingen ajakeos eller ajatcheos). Z är ett aspirerat “ts” 
medan ett dubbelt z är ett nästan surrande läte. Den för taupiskan utmärkande V-ändelsen uttalas 
ofta så vagt att den fallit bort helt i somliga dialekter. 
Õ har på samma vis fallit bort i moderna taupiska 
språk, och representerar en diftong som påminner 
om ett “ou” med utdragen betoning. U som föregås av 
andra konsonanter än X är alltid långa och betonade 
vokaler, så “kudus” uttalas “kuu-duus”. Övriga vokaler 
tenderar att vara korta. H är aldrig stumt. “Ph”, “dh” 
och “hr” representerar egendomliga ljud som tycks ha 
varit vanliga i de forntida språken bortom Ödeshavet 
(men observera att “ph” bland tauper även används 
i namn och ord med coloniskt ursprung, då det helt 
sonika uttalas som ett f).
Rot aubka souka tavrit eirov
avto (rådare/värld/familj) avphõ anto autor autos
xu (kultivering) xu xiul shulien xuliav
gwõ (lärdom) gwõ guo gudu kudus
Förmågan att citera de vise gör dig inte vis.
 –Durmuzzo, ofta citerad filosof

--- Page 10 ---
10
TaupernaHantverk och konst
Tauper excellerar främst på hantverk som kräver 
noggrannhet och finurlighet, områden där deras xuliav-
koncept är lätt att applicera. I Drunok finns berömda 
taupiska finsmeder, skräddare och glasögonmakare, 
och i Jargien arbetar en del som boktryckare eller 
tandsmeder; andra har sökt sig till klosterväsendet där i 
synnerhet Ulixia Lothianis blivit en av kejsardömets mest 
berömda illluminatörer, känd för enastående detaljerade 
och beundransvärda libera-sidor. För att kunna måla 
små detaljer använder hon som förstoringsglas en 
slipad kristall som importerats från Einosdalen. Tauper 
uppskattar färgerna blått och grönt, som i deras klassiska 
färglära anses ha positiva egenskaper, och precis som 
dessa färger är framträdande i deras klädedräkter är de 
prominenta i Ulixias illumineringar. 
Cirefaliernas viktigaste handelsvara från Einosdalen är 
inte, till skillnad från vad många tror, magiska artefakter, 
även om sådana stundtals förekommer och betingar 
oerhört höga priser. Dalens viktigaste exportvaror är 
istället mediciner och salvor, utsökta tyger och vävnader, 
samt en form av egendomlig is som nästan aldrig tycks 
smälta. En annan handelsvara är något så otippat som 
skodon; taupiska skor och stövlar är enormt populära 
bland modelejon i Gordrion, Karanthos och Mûhad, 
och anses inte bara eleganta och bekväma, utan dessutom 
skrytaktigt dyra. Kanske är det bara en tidsfråga tills 
Mûhads adelsfröknar får smak för något helt annat 
istället, men taupiska skodon, och i förlängningen 
därmed tauperna, är åtminstone för tillfället ett hett 
samtalsämne kring Blå havet. Många frågar sig vad det är 
för slags skomakare långt där uppe i fjärran norden, som 
lägger så mycket möda och konstfärdighet på att brodera 
näbbstövlar och tofflor så utsökta att de väcker avund 
även vid hoven i Alkarzan.Vapen
Vapensmide är långt ifrån taupernas mest framstående 
hantverksområde, men när de väl vill hänge sig åt 
något visar de ofta prov på en egendomlig (somliga 
skulle säga excentrisk) uppfinningsrikedom. En smed 
som kombinerade denna uppfinningsrikedom med ett 
praktiskt sinnelag var Intigvala Mirapata, som skapade 
det överlägset mest livkraftiga och berömda taupiska 
vapnet (åtminstone efter Tenel Abelgornas stridsstav och 
Antilogos ökända debattsandal). Mirapatan är ett långt 
och spetsigt svärd kombinerat med en underarmsskena. 
Det krävs en lite annorlunda stridsteknik för att hantera 
en mirapata då handleden nästan helt saknar rörlighet, 
men rätt hanterat kan svärdet användas för spektakulärt 
långa stötar, och hela avhandlingar har skrivits i 
Ebhron om mirapata-fäktteknik. Svärden är ofta rikligt 
dekorerade, och mycket eftertraktade av samlare världen 
över. 
Säker : Vapnet drabbas inte av Tappar och för  delen Av -
väpna behöver ett mer övertag än vanligt för att påverka 
det.
Mirapata
[125 cm, 1,9 kg. Färdighet: Svärd.]Svärd Bruk 1H 2H Hugg Kross Stick Egenskaper Pris
Mirapata Sällsynt 2T6 – G+2T6+1 G+1 G+2T6+2 Räckvidd 1, Säker 350 s
En god resenär har ingen plan, och är inte fast besluten att någonsin 
anlända till sin destination. Hans sinne är vidöppet för alla skatter som står 
att finna på vägen.
 –Batetov, berömd resenär och ordsmed

--- Page 11 ---
11
Tauperna
Långt upp i norr, bortom Dimmornas hav, längs 
den breda, långsamma O’urakfloden, ligger einos 
legendariska hem, Taupernas dal. Somliga äldre 
reseskildringar gör gällande att dalen huserar en nästan 
lika stor och livskraftig taupisk population som Ebhron, 
men andra beskriver den närmast som ett ödeland, 
och tauperna där som en krympande folkspillra. De 
cirefaliska handelsmän som oftast besöker tauperna 
seglar bara till hamnen Kapilak, nära O’urakflodens 
mynning, och få av dem har någonsin färdats inåt landet 
för att skåda själva dalen. Sanningen om omfattningen 
av einos civilisation är därför alltjämt en gåta. 
Många kartor, byggda på försvunna förlagor från Ihanar 
Sjöfararens dagar, visar att dalen sträcker sig i nordsydlig 
riktning, är över 20 dagsmarscher lång och två 
dagsmarscher bred. Dess fuktiga, ljumma klimat skiljer 
sig markant från den kärva tundra som omger dalen i 
alla riktningar. Cirefaliska lärda såväl som resenären 
Hazmar Mûran har spekulerat att dalen är högmagisk 
för termotropi, som antytt av den påstådda förekomsten 
av talrika kokande källor, och ett flertal termotropiska 
monoliter. Somliga legender gör gällande att einos 
slutit en pakt med den mörka köldguden Kuberon, 
vars horder härjar på tundran; andra menar istället att 
Deldul, Dalens skyddande gudom, skyddar einos från 
köldgudens krafter. 
Dalens livsnerv är floden O’urak, som utgör dess centrala 
transportled. Floden är även rik på fisk, som antas 
utgöra einos basföda. I Dalen lär det finnas tre större 
städer; Gebe i söder, Orinus i dalens centrala delar samt, 
den troligen övergivna, delvis ödelagda Nabir i norr. 
Kapilak vid kusten har en mindre befästning och hamn, 
och man kan här ibland påträffa enstaka övervintrande 
faliska sjömän och handelsmän. Mellan Kapilak och 
Gebe ligger en annan och större befästning, Oritlak, 
som vissa resenärer hävdar är hemsökt av stora, halvt 
frusna elementarväsen. Medan enskilda äventyrslystna 
individer från dalen inte sällan ger sig ut på vandringar i världen som aevtorer och segtastorer är det högst ovanligt 
att dalen får besök. Somliga taupiska familjer i Jargien 
och Västlanden har kontakter i dalen, och enstaka 
handelsmän trotsar ibland cirefaliernas monopol och 
försöker finna vägen till Kapilak, eller rentav uppför 
O’urak hela vägen till Gebe. De som framgångsrikt ger 
sig ut på denna resa kan göra sig en förmögenhet på en 
enda last, då einos har några unika, värdefulla varor som 
inte går att finna någon annanstans i Corinth Mundana. 
De tillverkar helande brygder gjorda på särskilda lavar 
och sågs med esoteriska metoder framställa en fantastisk 
läkande salva, mavto, som kan sluta de värsta sår (om 
detta är de västerländska legenderna melzha tycks ingen 
riktigt veta). Man är även kända för tunna, nästan 
spindelvävslika, tyger som har en fantastisk förmåga att 
värma även i den strängaste kyla. Slutligen producerar 
dalen en sällsam typ av is, ofta kallad kristallís, som 
knappt ens smälter i Västlandens öknar. Om denna 
kristallis förekommer naturligt i dalen eller är skapad av 
einos alkemister har hittils förblivit en gåta. 
De reseskildringar som trots allt finns är fulla av 
kittlande berättelser om dalens mysterier. Hazmâr 
Muran insisterar på att det i dess inre finns en serie av 
uppochnedvända pyramider omgärdade av spektakulära, 
ångande vattenfall, medan äldre krönikor hävdar att 
einos håller sig med sexhornade, bevingade får och stora 
jättespindlar för att framställa sina märkliga tyger. Den 
uråldriga zhaniska krönikan Ezem Kordadbeh har en 
kryptisk passage som menar att Einosdalen utgör en 
slags knytpunkt i den kända världens magiflöde, att 
dess hjärta är en grotta som utgör mynningen till en av 
Sovarnas vägar, en passage genom dimmornas rike från 
vilken man kan nå en liknande dal, en annan knytpunkt, 
likt en sprucken spegelbild, på världens bortre sida.Taupernas dal
Floden O’urak flyter fram mellan de underliga klippformationerna.

--- Page 12 ---
12
Tauperna1–2 Guanrõ , en mäktig krigare bland 
Suryatavos under deras långa vandring, 
känd för sitt stång vapen och sin orubb-
liga framfart. [Lättlärd i Spjut och får 
+2 Grund rustning. Det sekundära ka-
rak tärs drag et är Kamp  som Svaghet och 
Låst.]
3–4 Hrimys , en sierska som först 
fick visionerna om Dalen. [+1 Vilja, 
+1 Visdom, Lättlärd i Ledarskap, 
Expertisen Spådom 4T6.]
5–6 Azagelys , den mäktigaste av de 
unga sierskor som överlevde Tauvam. 
Hon namngav stjärnorna och skyddade 
Suryatavos från allsköns fasor, men 
hennes kraftfulla visioner var oerhört 
tärande, och hon avbildas ofta som ett 
dansande skelett. [ –1 Styrka, –1 Tålighet, 
Lättlärd i Dansa. +1T6 när taupen med 
sin “Högre insikt”-förmåga spenderar 
Välmående för att lägga till på ett 
tärningsslag, så att hon totalt får +2T6.]
7–8 Tuolõ , en mystiker som blidkade 
skyarna, och fick fåglar och primalväsen 
att bistå Suryatavos på deras väg. Han 
besteg slutligen berget Melevtazrika, där 
han mediterade så länge att han blev 
till sten; kanske sitter han ännu där, 
uppvaktad av vindnymfer och örnar. 
[+2 Förflyttning, Expertisen Meditera 
4T6, och behärskar ventus, skyarnas 
språk.]
9–10 Irolõgaphys , en dådkraftig sierska 
som flera gånger framförhandlade fri 
lejd åt tauperna genom hotfulla marker. 
[+1 Utstrålning, +1 Vilja, Expertisen 
Dip lo mati 4T6, 1 Av trubb nings kryss för 
våld.]11–12 Zvautu , en busig och bångstyrig 
krigare som i myterna ofta utgör 
en motpart till sin sansade syster, 
Irolõgaphys. Zvautu stal flera solsfärer 
från Solens folk, så att Suryatavos alltid 
kunde åtföljas av ljus, även i nattens 
mörker. [+2 Rörlighet, Lättlärd i Stav, 
Expertisen Akrobatik 4T6.]
13–14 Iamtephys , en modig ung kvinna 
som lemlästades under vandringen, och 
stannade hos några äldre väsen i ett land 
som hette Iamdvipa, där hon mediterade 
i 989 år och omsider uppsteg till de 
himmelska sfärerna. [+2 när taupen med 
sin “Högre insikt”-förmåga spenderar 
Välmående för att lägga till på ett 
tärningsslag, så att hon totalt får 1T6+2.]
15–16 Antiparu , en klok fader som 
var en gåtmästare utan motstycke, 
och överlistade till och med Akhlys 
och Dimmornas herre. [+2 Visdom, 
Expertiserna Barnuppfostran 4T6 och 
Gåtor 4T6, 1 Av trubb nings kryss för 
övernaturligt.]
17–18 Azkavasphõ , som kärleks fullt 
vårdade allt som växer i jorden, och såg 
till att ingen behövde svälta under vand-
ringen. Han sägs även ha uppfunnit den 
taupiska matematiken, och upptäckt hur 
man gjorde te. [Lättlärd i Kalkylera och 
Naturlära, Hantverket Kock 5T6, och 
+1T6 på slag för sociala färdigheter mot 
folk som nyss ätit mat som taupen lagat.]
19–20 Śravandhys , en mäktig stig finnare, 
som utforskade forntidens väldiga vidder 
och konfronterade allsköns fasansfulla 
bestar. Ihop med Zvautu, Anti paru 
och Irolõgaphys stormade hon själv -
aste mörker  gudarnas fäste i Erevloka 
och undsatte Antiparus sju barn, som 
hölls fångna där. [+2 Tålighet, Lättlärd 
i Smyga och Vildmarks vana, behärskar 
taur iska, djur  folkens språk.]21–22 Haskimarys , en vandrande hist-
orie skrivare som efterlämnade många 
dagböcker på ett språk som ingen lyckats 
tyda men många låtit kopiera. [Lättlärd i 
Historia, Expertisen Chiffer 4T6, Känne-
tecknet Obegriplig handstil 5T6.]
23 Zolok , en krönikör i Akpilos som i 
febriga visioner sägs ha förutspått rikets 
fall. [Lättlärd i Historia, 1 Av trubb nings-
kryss för utsatthet, Känne  tecknet Sann-
drömmar 4T6.]
24 Ekhimankar , en balsamerare i 
Akpilos. Efter en i kungaättens ögon 
osmickrande balsamering av en död 
drottningmoder föll Ekhimankar i onåd 
och sökte sig istället till hoven i Ziu, 
där han blev en framstående skulptör 
vars morbida gestalter i vittrad sandsten 
fortfarande kan beskådas i ruinerna av 
Väst landens svunna städer. [3 poäng 
Hant verk, Expertisen Döds kunskap 
4T6.]
25–26 Dayi och Aulõ , en syster och 
bror som var firade tempeldansare i 
landet Kao på Zenslätten. Kungen själv 
förälskade sig i dem, och tvingade dem 
att få barn med varandra för att bevara 
deras skönhet till framtiden. De räknas 
till De elva skönheterna i forntidens 
Ebhron, och danser de påstås ha lärt 
sig i gudomlig extas finns fortfarande 
bevarade, trots att gudarna de vördade är 
glömda sedan tusentals år. [Intryck +2, 
Lättlärd i Dans och Ockultism.]
27 Dośu den Rättrådige , Amdo-rikets 
tredje konung. Han är känd från Ke śar-
eposet, där han försvarar riket mot 
många faror, men slutligen abdikerar 
till förmån för sin dotter, och blir en 
munk i Sung. [+2 Utstrålning, Lättlärd i 
Lagkunskap.]Tauper högaktar sina visa förfäder, de som lyckades 
fullborda sin xuliav och uppnå odödlighet, om så bara i 
folks minnen. Alla tauper med självrespekt och anspråk 
på status har fått växa upp med sagor om en eller annan 
berömd förfader, och har i denna och dennas strävan 
en förebild för sin egen kultivering och sin egen bana i 
livet. Kanske har någon av förfaderns talanger dessutom 
levt vidare i det vita blodet från Tauvam? Många tauper 
menar att de kan erinra sig minnen från sina förfäder 
genom sanndrömmar och intuition.
När en taup skapas kan man ersätta valfria slag på 
bakgrundstabellerna med slag på förfaderstabellen nedan; ju fler berömda förfäder en taup har desto 
större kommer förväntningarna vara på henne att följa 
både förfädernas obskyra intresseområden och deras 
storslagna exempel, men hon kommer också ha ett gott 
anseende hos andra tauper – åtminstone de som har 
hört om hennes förfäder. 
Tabellen är kronologisk; ju lägre man slår desto längre 
tillbaka i tiden levde förfadern ifråga. De tio första 
förfäderna är de som ledde utvandringen från Tauvam, 
och är taupernas största mytologiska hjältar; att kunna 
påstå sig härstamma från en av dessa innebär stor 
prestige och stora förväntningar.De 77 odödliga
Slå en T100; “Din berömda förfader är…”Livet och döden är en och samma tråd, sedd från olika sidor. Det är därför man aldrig kan 
blicka framåt mot kommande släkten utan att också blicka bakåt mot förfäderna.
 –Pacychelus, tankfull nekromantiker

--- Page 13 ---
13
Tauperna
28–29 Bezandirys av Rhodarion , en 
hänsynslös men klok handelskvinna 
som lade grunderna för ramoriternas 
handelsnätverk. [+1 Visdom, Lättlärd i 
Handel och Skumraskaffärer.]
30 Melpome , en besvärjerska som 
verkade under Udanar Ärkemagikern, 
despot av Maulio, och framställde 
många mäktiga artefakter, däribland 
Udanars krona, som sägs finnas kvar 
än idag i glömda gravvalv. Hon var 
känd för sin fingertoppskänsla för 
det mystiska i allt hon företog sig. 
[Lättlärd i Fingerfärdighet, när taupen 
använder Fokus för att ge bonus till 
Mystikfärdigheter får hon ytterligare +2 
bonus.]
31 Parahypos av Apax , en framstående 
bokälskare och portal magiker i Colonan. 
[Ex pertiserna Biblioteks kunskap 4T6 
och Monst  er  kunskap 3T6, 1 Av trubb-
nings kryss för över naturligt.]
32 Tanmyradh av Doletar , den förste 
som framlade teorin att Mundana är ett 
klot. [Lättlärd i Geografi, Kännetecknet 
Sunt förnuft 4T6.]
33 Shanrenmenos , en folk fientlig filosof 
och natur mystiker i Colonan, som hade 
för vana att klättra upp på obscent höga 
berg för att få grubbla i fred. Shanren-
menos excentriska filosofi inspirerade 
senare Antilogos och andra stora 
colonisk-taupiska tänkare. [+1 Vilja, 
–2 Utstrålning, Lättlärd i Filosofi och 
Klättra, Ex pertisen Utskällningar 4T6.]
34 Tuõya Draktämjerskan , som i sin 
ungdom fick en heavédrake präglad 
på sig i Vadanabergen bortom Blå 
havet, och senare tämjde otaliga bestar 
åt Västlandens furstar. Hon gick sitt 
öde till mötes när hon försökte blidka 
Rathoxit, en oresonlig mortuachdrake 
som sedermera brände staden Umma till 
grunden. [Expertiserna Djurträning 4T6 
och Drakkunskap 4T6, Kännetecknet 
Dåliga idéer 4T6.]
35 Eresai Vi-ashrek Reum , en mäktig 
magiker och lärd i det fornstora Akpilos. 
Stal minneskristallernas hemlighet från 
kamorferna, och påstås än idag förestå 
det väldiga biblioteket i ruinerna av 
Darasgata. [2 enheter Mystikfärdigheter, 
Ex pertiserna Bibliotekskunskap 4T6 och 
Kultur  kännedom: Kamorfer 3T6.]
36 Nitiokris , som började som slav 
åt en colonisk general, men genom 
målmedvetenhet och intelligens slog 
sig upp till en post som ståthållare av 
Kronodycle, där hon sedermera gick 
förlorad i en kronotropisk magistorm. 
[+2 Självkontroll. Taupen åldras hälften 
så långsamt som andra, och tar hälften så 
mycket påfrestningsskada av uttorkning, 
svält och andra umbäranden. Det rör sig 
dock om en fältstörning, och taupen blir 
1T6 lättare att förnimma för magiker 
och hypotetiska kronotropiska väsen.]37 Veos av Zo , en ebhronitisk kaos-
magiker vars esoteriska skrifter tros ha 
inspirerat både Thatiz Conjungor och 
Rotrax-kulterna. [Lättlärd i Ataxo  tropi, 
Svårlärd i Nomotropi. På alla dagar vars 
datum motsvarar primtal i den äldre 
ebhronitiska kalendern får taupen +1T6 
på slag för Ataxo  tropi och Teoretisk 
magi.]
38 Dynamenys av Domharath , en ebh-
ron itisk elementarmagiker som var känd 
för sin bittra rivalitet med Veos av Zo, 
och bland annat frammanade en legion 
av undiner för att underminera dennes 
fäste, Kashaksera. [Lättlärd i Hydrotropi, 
Känne  tecknet Element kännare 4T6, 
+1T6 på alla slag för sociala färdigheter 
mot besjälade vatten  väsen, till exempel 
melusiner, coomaror, menader, morgider 
och apsaror.]
39 Soevys , ständig underhuggare och 
misstänkt halvsyster till Veos av Zo, och 
vanlig försökskanin i dennes bisarra 
experiment. [+2 på alla motstånds slag 
mot magi och 2 Av trubb nings kryss 
för över naturligt, men lider även av 
den mentala störningen Personlighets-
klyvning.]
40 Dynamenys den fagra , dotterdotter 
till Dynamenys av Domharath, som 
slutligen besegrade Veos av Zo och 
fängslade honom i åtta äggformade 
stenar. Dynamenys blev dock i sin tur 
utplånad av Domharaths kaoskult, och 
stenarna skingrades för vinden. [+2 Vilja 
, +2 Utstrålning, Lättlärd i Förvränga och 
+1T6 på slag för att Förvränga ataxotropi, 
1 Av trubb nings kryss för övernaturligt, 
men Svårlärd i Spel & Dobbel och 
Sång & musik och var åttonde natt 
hemsökt av ataxotropiska odjur som 
liknar små garnnystan, och äter upp all 
utrustning som inte är levande, stålhård, 
eller noggrant nedstuvad i blåfärgade 
behållare av något slag.]
41–42 Ciam , en mystisk vandrare som 
nämns i många gamla skrifter, och tycks 
ha vandrat över världen för att ge goda 
råd åt härskare i desperat behov av 
vägledning. Under dessa resor lär han 
även ha ynglat av sig anmärkningsvärt 
flitigt. [+2 Visdom, Ex pertisen För  kläd-
nad 4T6.]
43 Raderhan , aktad läromästare som 
skrev “Ramorianska förkunnelsen” i 
16 hymner, ett semi-religiöst verk som 
betonar vikten av att välja mellan ont 
och gott, sanning och lögn. Raderhan 
var länge nästan bortglömd, men har 
på senare år studerats flitigt inom 
Allvetandets brödraskap, och även 
av gurgitiska filosofer. [Lättlärd i 
Genomskåda och Teologi, Ex pertisen 
Automatskrift 4T6.]
44 Virazdi den Dödlösa , livvakt åt 
Lalastas impopuläre ståthållare Eigaz 
Idomitherah, som ska ha skadats 
vid 25 tillfällen när hon räddade sin 
skyddsling. [+1 Livskraft, Lättlärd i 
Genomsöka.]45 Nimrod av Kao , en hänsynslös 
krigarmagiker och fältherre som ödelade 
Stora arkipelagen för 2500 år sedan. 
Enligt legenderna seglar hans vredgade 
spöke ännu på Skugglandets hav. 
[Lättlärd i Injaga fruktan, Expert isen 
Sjöslag 4T6, Känne  tecknet Genom-
trängande blick 4T6.]
46 Antilogos , en legendarisk colonisk 
debattmästare, känd för sina märkliga 
teser, som sedermera sökte sig till torget 
i Zharashapur, och kanske sitter där än. 
[Lättlärd i Filosofi och Argumentera, Ex-
pertisen Käfta emot 4T6.]
47 Irothenes , Antilogos ärkerival, som 
tillhörde rakt motsatt skola av filosofi. 
När Antilogos begav sig till Västlanden 
färdades Irothenes istället till fjärran 
östern, för att de skulle komma så långt 
bort från varandra som överhuvudtaget 
var fysiskt möjligt. Han hoppades hitta 
Mästarna från öster i Khosala, men 
hördes aldrig mera av. [Lättlärd i Filosofi 
och Argumentera, Ex pertisen Logik 
4T6.]
48 Phorusmene , den tredje av de stora 
taupiska filosoferna i Colonan. Hon 
hade ett avsevärt mer handfast sätt 
än sina rivaler, och var den enda vars 
tänkande fick ett bestående inflytande 
på colonisk politik. [Lättlärd i Filosofi 
och Slagsmål, Ex pertisen Perversiteter 
4T6.]
49–50 Intigvala Mirapata , ebhronitisk 
mästersmed och krigare som deltog i 
många expeditioner mot österlandet. 
Hon räddade två stycken egendomliga 
svärd undan riket Khosala Dehos fall, 
och från dessa förlagor skapade hon 
de första varianterna av det svärd som 
numera bär hennes namn, och än idag är 
taupernas mest berömda vapen. Suspekt 
många arkaiska mirapata-svärd som 
påstås vara smidda av Intigvala cirkulerar 
än idag i världen; vad som hände med 
urtyperna från Khosala vet man inte. 
[+1 Styrka, Lättlärd i Svärd, Hantverket 
Vapensmed 3T6.]
51 Okalam den Starke , en legendarisk 
hjälte i det fjärran Ansale-Idon. Han 
hade en himlastormande romans och 
otaliga äventyr ihop med drakrytterskan 
Puershardokt, som dock omkom i 
Brännandet av Edron. En vemodig 
Okalam seglade då för att finna ett 
mystiskt sydligt land som beskrevs i 
dåtidens edronitiska krönikor, befolkat 
av en förlorad taupisk stam. Han 
återvände aldrig, men Puanam, hans 
son med Puershardokt, blev omsider 
en mäktig krigarprins, och kanske styr 
Okalams halvblodslinje fortfarande 
i Jondishur bortom Blå havet. 
[+1T6 Styrka, Kännetecknet Romantiker 
4T6, men sätter taupen någonsin sin 
fot väster om Mûhad kommer hon bli 
föremål för intensiv uppmärksamhet 
från illvilliga primalväsen; dessa får +1T6 
på alla försök att förnimma taupen.]

--- Page 14 ---
14
Tauperna52–53 Letehab Hy’mas , en krigare och 
filosof som började sin bana i Einosdalen, 
men vandrade mellan otaliga riken. Han 
utvecklade en filosofisk idé om att anlag 
naturligt eftersträvar att förädlas, och 
att tauperna därför borde beblanda sig 
med övriga folkslag, för att både förädla 
sina egna anlag och stärka andras genom 
Tauvas vita blod . Han avrättades med 
gift, enligt krönikorna av ståthållaren 
av Illymion i Colonan, men många tror 
än idag att andra tauper låg bakom. 
[Lättlärd i Filosofi, Krigföring och 
Kulturkännedom.]
54 Antinotos Ekogaster , en glasblåsare 
i Colonan. Han tog sin konst till aldrig 
förr skådade nivåer, och fick även 
beställningar från kejsarhovet, men hans 
kultivering ändades abrupt i ett slagsmål 
med förbittrade gesäller, där den späde 
glasblåsaren fick halsen uppskuren med 
en av sina karaffer. [Lättlärd i Handel 
och Hovliv, Svårlärd i Ledarskap och 
Slagsmål. Hantverket Glasblåsare 4T6.]
55–56 Galran Birzes , en jargisk geograf 
som spenderade det mesta av sin tid med 
att rita kartor över allt mellan himmel 
och jord. Många av kartorna finns 
fortfarande bevarade, och tycks märkligt 
ofta visa vägen till svunna städer fulla av 
skatter. [Lättlärd i Dupera, Ex pertisen 
Kartritare 4T6.]
57 Iov Arogorna , en eremit som ägnade 
hundra år åt andlig odling. Han bodde 
i en hydda vid Ringbergens sjöar, och 
debatterade ofta med en gigantisk 
valfisk som i skymningen kom upp ur 
djupen. [1 enhet Vildmarksfärdigheter, 
behärskar merman, vattenfolkens språk, 
Ex pertisen Käfta emot 4T6.]
58 Sankt Quirinus , ett mal go ahr itiskt 
helgon från Taxilan i Karanthos, född år 
1111. På grund av sina visioner blev han 
bländad och stympad av stadens illvillige 
borgmästare, men detta hindrade inte 
Quirinus från att upptäcka heliga skrifter 
som på mystisk väg dolts i världsalltet, 
och på andra sätt tjäna Daaks avsikt i 
världen. [+2 Vilja, Lättlärd i Teologi, 
men blotta tanken på ett taupiskt helgon 
kan anses hädisk i vissa kretsar.]
59–60 Kerios Xenov , en (enligt som liga 
traditioner rättrådig) colonisk byrå krat 
som anklagades för att ha stulit Kejsar -
staven, men lyckades skylla på ett brett 
spektrum av andra tauper, vars skuld 
och oskuld än idag är föremål för debatt. 
Många familjer avrättades, men Kerios 
ätt lever än. [Lättlärd i Skumraskaffärer, 
Expertisen Peka ut syndabockar 5T6.]61 Emelianni den vita , rådgivare och 
älskarinna åt Drunoks ökände despot 
Narnak Kjolskrämma. Emelianni 
genomförde ett stort antal hårdhänta 
reformer för att förbättra Drunoks svaga 
ställning i världen, men har i efterhand 
rentvåtts av många krönikörer. [Ex-
pertisen Bokhållning 4T6, 1 Av trubb-
nings kryss för våld.]
62 Arames ûl-Eyna , en trollkarl i Mûhad 
som under sin långa bana hann verka 
som hovmagiker vid ett flertal furstehov. 
Han dog hastigt under sina försök att 
stoppa en pestepidemi i staden Quaran. 
Berömd för besvärjelsen “Arames 
motverkande miasma”. [Lättlärd i 
Läkekonst, 3 enheter Mystik färdigheter, 
Expertisen Anatomi 4T6. Taupen har 
dock även ärvt en bräcklig hälsa och får 
–1T6 på motståndsslag mot sjukdomar.]
63 Liancemus , en musikalisk aevtor 
som vandrade land och rike runt; bland 
många bedrifter sägs han ha lärt sig 
flöjtspel av haukstarer i Skugglandet, och 
vunnit en mûhadinsk prinsessas hjärta. 
Det senare ledde till hans långsamma 
och plågsamma död, men den zhaniske 
trubaduren Sayat Novak lade beslag 
både på prinsessan och på Liantsemus 
magiska flöjt, som fortfarande lär samla 
damm i något furstehov i Västlanden. 
[+2 Utstrålning, Lättlärd i Sång & 
musik. Det sekundära ka rak tärs drag et är 
Förälskelse  som Svaghet och Låst.]
64 Kanibyov , en bonde från norra 
Maulio som dog år 1721 vid en påstådd 
ålder av 194 år. [+2 Tålighet, Expertisen 
Sund kost 4T6.]
65 Armendys , en ebhronitisk medikus 
som experimenterade mycket med olika 
motgifter – ibland, sägs det, genom att 
förgifta sig själv för att inspirera sig till 
hastigt arbete. [Lättlärd i Gifter & droger 
och Läkekonst, +1T6 Livskraft för att 
motstå gifter.]
66 Ymir do’Yfaluk , en flitig men dyster 
munk som producerade ett gigantiskt 
korpus av skrifter inom allehanda 
ämnen, men ständigt överträffades 
i berömmelse av sina ärkerivaler, 
illuminatörerna. [Lättlärd i Geografi 
och Ockultism, Ex pertiserna Författa 
4T6 och Det var bättre förr 4T6, men 
drabbas även av den mentala störningen 
Deprimerad.]67 Ynoc Estocius , en av få i omvärlden 
berömda tauper från Einosdalen. Ynoc 
var en autor som vandrade över världen 
för att samla fjärilar, men slutade som 
slav, och blev härdad i blod på Mûhads 
och Jargiens gladiatorarenor. En 
oväntat framgångsrik karriär, där Ynoc 
bland annat ensam nedkämpat åtta 
dvärgar, ändades till slut av ett grottroll. 
[Kännetecknet Pedant 3T6, 1 Av trubb-
nings kryss för våld, och taupen får 
+1T6 på gruppanfall om minst en av 
motståndarna är en dvärg.]
68–69 Durmuzzo , berömd filosof, verk  -
sam i Ziu, Jargien, Ansale-Idon, Forion, 
Arki pelagen och Ebhron. Bland många 
intellekt uella storverk uppfann han 
eirov-skriften. [Lättlärd i Kultur  känne-
dom, Ex pertisen Språklära 4T6, Känne-
tecknet Rastlös 4T6.]
70 Kaoradel Stjärnskådaren , en känd 
astrolog som brändes på bål i Orno 
år 2275. [Expertisen Astrologi 4T6, 
3 enheter Mystikfärdigheter.]
71 Averkes do’Kyra , en mystiker som 
var inflytelserik inom Den skimrande 
vägen, men senare även ägnade sig 
åt nekromanti och påstås ha studerat 
hos sagitauren Eb av Sha. Hon har 
efterlämnat artefakten Liber Averica, 
som dock försvunnit spårlöst i Rampor, 
samt besvärjelsen Kyras kalla karbunkel. 
[+2 Psyke, Lättlärd i Nekrotropi, och 
två enheter Mystikfärdigheter, men 
Averkes fältstörningar gör sig även 
påminda i hennes ättlingar genom 
ett särskilt gulblekt och skelettartat 
utseende; –2 Intryck och Kännetecknet 
Olycksbådande uppenbarelse 4T6.]
72 Asis av Khamox , en adjutant åt 
den berömde lemiriske generalen 
Raxarales. Asis är relativt okänd i jargisk 
historieskrivning, men tauperna vet att 
hon i själva verket var hjärnan bakom 
flera av Raxarales framgångar, i synnerhet 
Slaget om Lorno, där hon applicerade 
lärdomar från ebhronitiska flodbataljer 
tusentals år tidigare. Hon försvann 
spårlöst när Lemira föll, men flera av 
hennes barn benådades av jargierna och 
fick poster i de kejserliga legionerna. 
[+2 Vilja, Lättlärd i Krigföring.]
73 Zoron av Omeraithos , geomantiker 
och arkitekt i Ebhron, och ansvarig 
för många fantastiska byggnadsverk. 
[Lättlärd i Kalkylera, Ex pertisen Magisk 
geometri 4T6, 1 poäng Hantverk.]

--- Page 15 ---
15
Tauperna
74 Atolkes Ayurzeon , Navigator inom 
Navare-kulten i Rampor, seder mera 
ihjäl slagen av tirakiska pirater. [Lättlärd 
i Sjömanna skap, 1 Av trubb nings kryss 
för våld.]
75 Zoa-ukir Borogorna , ebhronitisk lärd 
som tillbringade mycket tid i Arkipelagen, 
där han försökte underminera Imay-
kultens inflytande och ersätta det 
med rationella filosofiska idéer. Han 
omkom under mystiska omständigheter 
när hans skepp gick i kvav. [Lättlärd i 
Filosofi, Svårlärd i Sjömannaskap, Ex-
pertiserna Häda 4T6 och Undergräva 
självförtroende 4T6.]
76 Teugetyrov av Loam , den ende taup 
som adlats i Nermada (och senare gav 
upp sin titel för att meditera i Ikamriska 
bergen). [Lättlärd i Hovliv. Expertisen 
Adelskontakter i Nermada 4T6.]
77 Reukaran Strupöppnaren , taupernas 
skam, en beryktad seriemördare som 
härjade i Zhirim Mian på 2580-talet. 
[Lättlärd i Smyga. +1T6 skada med alla 
Dolkar, Kännetecknet Dåligt rykte 4T6.]
78 Halibus Harpolekaren , även känd 
som “Den store förringaren”. Gjorde stor 
framgång vid hoven ute i världen med 
dråpliga historier som framställde det 
taupiska folket som idioter och sägs ha 
sålts sitt eget folks uråldriga hemligheter. 
Överlevde otaliga förgiftningsförsök 
innan han höggs ned och dränktes av 
cirzariddare. [Lättlärd i Sång & Musik, 
+1T6 Livskraft för att motstå gifter.]
79 Opei do’Trivana , en framstående 
gråterska i Ebhron. Opei var oöverträffad 
i att gråta hjärtskärande vid begravningar, 
och Kabalaordens ledare tävlade om 
att hyra in henne när de kände sig 
sentimentala inför någon minneshögtid. 
Hon levde därför i överflöd, var enligt 
uppgift mycket lycklig, och fällde aldrig 
en äkta tår. [Lättlärd i Charm, Expertisen 
Gråta 4T6.]
80 Sigyan Hammare , ledaren för ett 
drunokiskt hantverkarsällskap som sökte 
bemästra smideskonsten och skapade 
otaliga opraktiska men fascinerande 
konstverk. [2 poäng Hantverk samt ett 
imponerande föremål som härstammar 
från förfadern.]
81–82 Kankian do’Ythales , mästaren 
inom hjärtats konst och de sensuella 
njut ningarnas apostel. En notorisk sol-
och-vårare som i synnerhet hemsökte 
Jargien och Melorion. Efterlämnade en 
mängd barn och ett flertal nedskrivna 
erotiska anekdoter, varav många blivit 
klassiker i mindre rumsrena samman-
hang. [+2 Intryck, Expertisen Behaga 
4T6.]83 Vexeria Calas , framstående magi-
teoretiker i Ebhron, även känd för sin 
sard on iska humor och en mång fald satir -
isk poesi. [4 enheter Mystik färdigheter, 
Ex pertisen Skämta 4T6.]
84–85 Yakom Depon , en mystiker i det 
avlägsna Menon-Aun. Han påstås ha 
skapat en vildsint tjur av levande metall 
åt fursten av Tsan, och gavs i belöning 
en position vid hovet samt ett helt harem 
att förlusta sig med, vilket resulterade i 
talrika barn vars ättlingar idag utgör i 
stort den enda taupiska befolkningen i 
fjärran västern. [Ex pertisen Behaga 4T6, 
Hantverket Metallurg 4T6.]
86 Aramzoan Talok-ka Pria , inflytelserik 
principus orbis för Kabalaorden. [Lättlärd 
i Hovliv, 3 enheter Mystikfärdigheter.]
87 Antonius Charomes , en framstående 
bostadsmogul i Daval, som spenderade 
en inte oansenlig del av sin inte 
oansenliga förmögenhet med att 
sponsra expeditioner för att leta efter ett 
odödlighetselixir som sades ha överlevt 
från det sjunkna riket Kivam. Han gick 
emellertid bet, och dog slutligen när 
ett av hans fuskbyggen kollapsade över 
honom. [Lättlärd i Handel, Ex pertiserna 
Byråkrati 4T6 och Skylla på andra 4T6, 
Kännetecknet Dödsångest 4T6.]
88–89 Ysmanes ûl-Jahna , språkrör för 
de taupiska familjerna i Jahna i Mûhad, 
vilka utsattes för en lång serie övergrepp 
sedan en sinnesrubbad kefal fått för 
sig att de kidnappat och ritualmördat 
hans söner (som i själva verket var på 
krigarträning i Tarkas). Ysmanes klarade 
sig dock oskadd, och ledde en stor 
taupisk exodus till Jargien. [Lättlärd i 
Ledarskap och Marsch, Ex pertisen Se 
oskyldig ut 4T6.]
90–91 Ytemus den äldste , alkemist i 
Arlon, även kortvarig skattmästare åt 
Drunoks drottning Rianna av Valdus, 
som blev mycket bitter när Ytemus 
inte kunde trolla fram guld. Däremot 
trollade han fram en långlivad dynasti 
av barn och barnbarn, och ett oräkneligt 
antal översättningar av annars förlorade 
raunländska skrifter, som han menade 
förmedlats av andar från ett annat 
plan. [Lättlärd i Ockultism, Svårdlärd i 
Kalkylera, Ex pertiserna Barnuppfostran 
4T6 och Automatskrift 3T6.]
92 Ravargys Vältalaren , en lärd i 
Ciremelo som fick äran att undervisa 
många cirefalier i konsten att hålla tal 
timmar i sträck. [+2 Tålighet, Lättlärd i 
Argumentera.]93 Aranhezeviukes do’Delev , berömd 
segtastor som vandrade från Jargien till 
Gordrion och Einosdalen i jakt på krigisk 
perfektion. [+2 Reaktion, och arvegods i 
form av ett utsökt bevarat Mirapata-svärd 
med +2 bonus i hugg- och stickskada.]
94 Yidanov do’Skaco , en gåtmästare och 
vandrare som försvann på jakt efter den 
förlorade staden Zharashapur. [3 enheter 
Vildmarksfärdigheter, Ex pertisen Gåtor 
4T6.]
95 Antonius Taupes Major , en kontro-
versiell filosofi vid universitetet i Erat, 
känd för sin integritet; bränd på bål år 
2856. [+1 Vilja, Lättlärd i Filosofi, Ex-
pertisen Häda 4T6.]
96 Yava Yarmilas , en ebhronitisk magi-
teo retiker, inflytelserik för sina teorier 
om idévärlden Hyperuranion. När hon 
drabbades av borttoning vid 390 års ålder 
hade hon gjort ett namn för sig dels på 
grund av sin oefterhärmliga skicklighet i 
att kontra andras magi, och dels för sin 
spektakulära hybris. [+1 Vilja, Lättlärd i 
Förvränga, Ex pertisen Författa 4T6. Det 
sekundära ka rak tärs drag et är Makt  som 
Svaghet och Låst.]
97–98 Ytemus den äldre , extremt prod-
uktiv ikonmålare (och hemlig magiker 
och schaman) i Randarro. Även känd 
för sina tolv namnkunniga söner, och 
ritualen Ytemus ikonomantiska åkallan. 
Enligt vissa rykten lever han ännu vidare 
som primod av Sankt Kira. [3 enheter 
Mystikfärdigheter, Lättlärd i Dupera.]
99 Ytemus den yngre , visir åt Voro man 
Tero under dennes extremt miss lyckade 
försök att grunda kunga riket Voro-
manien. Hur mycket Ytemus själv hade 
med travestin att göra är oklart; senare i 
livet bodde han hur som helst i en stuga 
i Skugg skogen, där han fullbordade 
ett flertal skrifter, och hade en stormig 
kärleks affär med en rimur från Mån-
skens hovet. [2 enheter Kun skaps färdig-
heter, Expertisen Skugg lands färd 3T6, 
Känne  tecknet Dåliga idéer 4T6.]
100 Heeros , som uppfann stridskonsten 
Naturens styrka, och dedikerade sitt 
liv åt att stävja all ondska. Han påstås 
fortfarande vara i livet och föra en 
eremitisk existens på Asha-slätten. 
[Lättlärd i Slagsmål och Naturlära, +2T6 
skada med obeväpnade attacker.]

--- Page 16 ---
16
TaupernaAffärsfamiljerna i Jhamalo 
Gedonia
Den caseriska hamnstaden Jhamalo Gedonia utgör 
något av ett centrum för kredithus, och de som inte är 
aktiva i denna bransch sysslar nästan uteslutande med 
handel. Handelshus från allehanda länder och kulturer 
finns representerade, och samarbetar alla flitigt med 
stadens tauper, som domineras av ätterna Osymis, Leltov, 
do’Yfaluk och Ayurzeon. Dessa har otroligt många järn 
i elden och mycket stora kontaktnät, och är specialister 
på att agera mellanhänder i Samväldets handelsintriger. 
Tauperna konkurrerar dock kraftigt med varandra, 
en konkurrens som, i strid mot cirefaliernas ordstäv 
“konkurrens leder individen till stordåd”, stundtals lett 
till brända lagerhus och annat, med taupers mått mätt, 
lumpet falskspel. Detta har inte hindrat tauperna från 
att nå en stark position på den inhemska marknaden 
och de fyra stora familjernas gemensamma tillgångar 
är avsevärda, även om merparten av dem investerats i 
kredithusen Ayurzeon och Elzevus. Taupernas faliska 
rivaler skattar sig lyckliga att de är så upptagna med 
att lägga krokben för varandra, men är det verkligen så 
enkelt? Rykten har börjat cirkulera att konkurrensen 
bara är ett spel för gallerierna, och att Leltov, do’Yfaluk 
och Osymis sedan länge mötts nattetid för att sluta 
ljusskygga avtal. 
Familjen Euskos
Utanför den avgudadyrkande byn Folamis i Tarkas 
utkanter har taupfamiljen Euskos tagit sin boning i ett 
gammalt dvärgiskt vakttorn. Man arbetar ständigt med 
att rusta upp den gamla byggnaden, och byteshandlar 
med både Folamis och det närbelägna lilla dvärgfästet 
Aban-hir-renk-Ghor. Familjen består i själva verket av 
tre män, Zirakzov, Euskov, och Pacychelus, samt deras 
sju fosterbarn, som ständigt kilar runt tornet som små 
yrväder och hjälper till med både det ena och det andra. 
Att leva tillsammans på detta sätt tillhör inte normen 
bland tauperna, men Euskov och hans kamrater är 
mycket hängivna varandra, och har i tornet funnit en 
fristad där de ostört kan ägna sig åt sina magiska studier. 
Pacychelus är i själva verket en nekromantiker av viss 
rang, och byteshandeln med Folamis består av lik som 
han animerar utan att ställa frågor, och som sedan blir 
grovarbetare och mediokra soldater åt Folamis herrar. 
Euskov har i sin tur knutit band med dvärgarnas 
undergörare i sina mystiska studier av det koncept som 
geomantiker kallar “Undergångens element”, medan 
Zirakzov är mer av en boklärd, som dock fattat intresse 
för Tarkas magistormar. Egentligen hade allt varit väl för 
de tre männen om det inte vore för att deras stundtalige 
fjärde bundsförvant, den kontroversielle munken 
Belorius, nyligen försvann spårlöst i Tarkas, och lämnat 
ett stort hål efter sig. Släkten Borogorna
Det var över tusen år sedan någon Borogorna satt 
som ledare för Kabalorden, men släkten har bibehållit 
en stark position i Ebhron. Bland många järn i 
elden inkluderas poster som ståthållare av Pria Ka, 
gruvbaroner i Zetshekhan, och ättens nuvarande abaka, 
Ixiya Chekan, är furstinna av Nibural-kommanderiet, 
som styr hela sydöstra Ebhron. Släkten har dock en 
ökande inre splittring mellan Ixiya och en fraktion ledd 
av Kusik Borogorna, som hängett sig helt åt den radikala 
forskning och politik som bedrivs inom Paraxenom Fax-
fraktionen i Kabalorden. Kusik är principus regis av 
Excelsior-akademin och därmed i en utmärkt position 
att, som Ixiya önskar, konspirera för posten som Kabalens 
principus orbis, men Kusik är nära vän med Athix 
Calas, nuvarande orbis, och har hittils motstått Ixiyas 
påtryckningar. Borogornas resurser har därför på senare 
år kommit at bli kraftigt splittrade mellan Paraxenom 
Fax expansionistiska utrikespolitiska strävan och Ixiya 
Chekans inrikespolitiska maktambitioner, vilket kraftigt 
försvårat de senare. Rykten går nu vilda att Ixiya kommer 
ta till alla tänkbara utpressningsformer och hot för att 
tygla Kusik och den splittring hon anser att han orsakat, 
och ryktena har bara blivit starkare sedan Kusiks sonson 
Ugisos nyligen dödades under skumma omständigheter 
i en av Charoms sämre delar. 
Ölbryggarna i Arlon
I Drunoks huvudstad finns Xilozbaki, en taupsläkt 
på flera hundra individer med väldigt brokiga 
verksamhetsområden. Man ägnade sig länge åt alkemi, 
men entusiasmen för detta har mättats något sedan 
tre ättemedlemmar stenades av en arg mobb efter 
salamander-incidenten 2956 e.D., då ett misslyckat 
experiment genererade en eldelementar som förtärde ett 
helt kvarter. Ättens autosrev, Vajra Xiloz, har på senare år 
därför gett upp försöken att framställa guld, och istället 
fokuserat på den av ättens verksamheter som verkligen 
bringar in guld oavsett, nämligen bryggeriet. Xilozbaki 
har sedan ett sekel varit kända för sin Raunpilsner, som 
kring Pavara-slätten säljer som ved inför en häxprocess, 
och med deras nya expansion finns det bara en rival 
– bryggar-dynastin Erstain från grannstaden Durum. 
Dessa har startat en massiv smutskastningskampanj mot 
Xilozbaki, som redan dras med ett skamfilat rykte, och 
Vajra kommer behöva få bukt med situationen innan 
den eskalerar och tvingar hela hennes ätt att lämna 
Arlon. Berömda tauper och ätter

