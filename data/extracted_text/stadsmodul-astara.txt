Source: stadsmodul-astara.pdf
--- Page 1 ---
Text: Petter Nallo, Ola Jentzsch, Magnus Wåhlberg
Bild: Kim Vässmar, Joakim Olofsson, Petter NalloAstara
En stadsmodul till Eon

--- Page 2 ---
2
AstaraLalasta har ett varmt och fuktigt klimat. Mitt på dagen 
är hettan outhärdlig för många och kläderna klistrar sig 
mot kroppen. Nätterna är något svalare med surrande 
eldflugor och underliga ljud från urskogarna samt havets 
viskande vågor. Då och då drar våldsamma regnoväder in 
över ön och under det dånande skyfallen gör man bäst att 
hålla sig inne. Det finns gott om egendomliga spindlar, 
insekter och ormar på ön och likaså purpurfladdermöss 
och blodflygare i de sydöstra djunglerna. 
Vikar, fjordar och laguner finns i riklig mängd längs 
kusten som utgörs av vita sandstränder och branta 
klippväggar. Öns västra och norra delar är till största 
del täckta av stenhällar, gölar, ormbunkskogar och 
snår. I öns hjärta reser sig Sasra, en brant bergskedja 
med ständigt snötäckta toppar; i dess skugga ruvar 
ångande djungler inklämda mellan bergskammar och 
dånande vattenfall. På södra Lalasta övergår djunglerna 
i vidsträckta träskmarker, höljda i ständigt dunkel under 
de täta trädkronorna. Den breda Astarabukten är ett 
långgrunt område med kristallklart vatten, kantat av 
talrika fiskebyar. Tidvattenskillnaden gör att större 
havsgående fartyg endast kan angöra land vid vissa 
timmar utan att riskera grundstötning. 
Lalasta var för länge sedan en koloni under tarasharerna, 
mäktiga krigsherrar i riket Ebhron, och folket hölls 
praktiskt taget som slavar; många för att utvinna silver 
åt ebhroniternas strävan att dominera Stormarnas hav. 
Lalasternas språk förbjöds och likaså deras tro. När 
silvergruvorna var tömda och ebhroniterna drog sig 
tillbaka fick lalasterna underteckna ett förnedrande avtal 
om underkastelse, som i praktiken gäller än. Man förband 
sig att inte bygga havsgående fartyg eller bruka magi, 
och betala olika typer av tributer till den ebhronitiska 
Kabalorden. Över tid lämnade alla främmande trupper 
ön, men ebhronitiska örlogsskepp lägger fortfarande till i 
Astaras hamn för att skydda sin handelsflotta. Dessutom 
har Kabalen och dess lakejer enligt avtalet rätt att komma 
och gå som de vill på Lalasta, vilket de ibland gör i syfte 
att ingripa mot folk de anser har kränkt deras intressen 
på något vis. 
Efter tiden i relativ frihet från Ebhron har många andra 
riken börjat besöka Lalasta, i synnerhet handelsmän från 
det cirefaliska samväldet och sjöfarare från Consaber. De 
som har haft störst inflytande på kulturen är de sabriska 
missionärerna, som genom Daaks försorg anlände i en 
tid av nöd och lyckades sprida Daaktron till i stort sett 
hela befolkningen. Daaktron på Lalasta har dock fått 
väldigt egna former och skiljer sig numera väldigt mycket 
från både den sabriska och den jargiska kyrkan – men de 
munkar som nu finns på ön menar på att huvudsaken 
är att folket ber, även om de kanske ber något felaktigt. De senaste hundra åren har Lalasta varit plågat av ett 
blodigt inbördeskrig där öns dominanta släkter kämpade 
mot varandra om markegendomar och politiskt 
herravälde. Tiderna av fred var korta, grymma dåd födde 
hämndbegär som aldrig stillades och allt slutade i en evig 
cirkel av våld och mord. År 2965 e.D. avgjordes kriget i en 
brutal massaker då en stor grupp av släkternas ledare blev 
mördade under en fredsförhandling på berget Menri. 
Deras följare blev antingen dödade eller landsförvisades. 
Deras rikedomar, kvinnor och egendomar gick till den 
segrande sidan och dessa fem segrande släkter är nu de 
som har störst makt på Lalasta. Många väntar sig att de 
en dag snart ska konsolidera sin makt och en gång för 
alla sätta sig upp mot ebhroniterna. 
Sankt Eoboths kloster av de 
trefaldiga spirorna bortom havet
I Sasrabergens utlöpare nära Astara ligger ett kloster 
tillägnat Daak. Det har uppförts av Daaktrogna män 
under slit och armod och stod färdigt strax innan 
inbördeskriget bröt ut. Klostret är till största del av 
sten men vissa av byggnaderna är timrade. På klostrets 
innergård reser sig klocktornet och i dess topp brinner 
alltid en klar lykta vilket gör att ljuset från klostret syns 
ända till Astara under nätterna. Den väldiga klockan 
fraktades till Lalasta från Calnia och dess dova klang 
ekar mellan bergsluttningarna och sprider sig vidare 
genom bergsmassivet. Klostret är hemvist för manliga 
lalaster som vill tjäna Daak. Här får de ta del av de heliga 
skrifterna, arbeta för klostret samt lära sig läsa och skriva. 
De måste dock svära sin trohet till Daak och lova att följa 
de sju påbuden samt leva ett kyskt liv. Männen som 
kommer till klostret är en brokig skara och tar sina nya 
regler på olika sätt. Vissa sänds till klostret på de olika 
släkternas uppmaning och skall först och främst lära 
sig om omvärlden samt läsa och skriva. Dessa män kan 
mycket väl ha hemliga fruar utanför klostret och följer 
endast Daaks bud då det passar dem.
Det finns även de lalastiska män som helt och hållet 
brinner för guden Daak och tillbringar sena nätter med 
att tolka hans bud och göra bot för sina synder. Bland 
dessa är det vanligt med flagellanter och könsstympare 
som med smärta och kastration driver bort sina lustar. 
Två av munkarna i klostret är sabrier och resten består 
av lalastiska män. Den åldrade fader Heryn styr klostret 
men hans allt mer försämrade hälsa gör att det mesta 
läggs i Broder Bastiens händer. På ön Lalasta i Stormarnas hav ligger staden Astara, vars namn betyder 
Skymningens hemvist på det ebhronitiska högspråket. Astara har kom -
mit att bli en plats för handel och proviantering för de sjömän som reser 
över havet men även dragit till sig gott om pirater, hyrsvärd, smugglare 
och andra ljusskygga element. Mundanas sämsta sidor möter den lalas -
tiska kulturen som just börjat hämta sig från ett blodigt inbördeskrig. Lalasta

--- Page 3 ---
3
Astara
Sasragruvorna
Lalastas forntida rikedom fanns i silverådrorna som 
löpte genom Sasrabergen. Dessa rikedomar var det 
som fick Ebhron att invadera Lalasta (åtminstone är 
det så berättelserna lyder idag). Silvret bröts under 
århundraden och den värdefulla metallen skeppades 
till Ebhron samtidigt som gruvorna blev djupare och de 
slingrande gångarna tycktes sträcka sig i oändligheten. 
Slutligen fann man inte längre något av värde och 
gruvorna övergavs. Nuförtiden är gruvgångarna ödsliga, 
tomma och tysta. Det finns dock smugglare och andra 
ljusskygga element som fortfarande använder dem som 
hemliga lager och mötesplatser. Legender säger även att 
man djupt, djupt ner i somliga gruvor kan finna sig i 
märkliga vidsträckta hallar fulla av kyla och dimma, och 
från dessa hallar omsider komma upp i ljuset bland 
övervuxna ruiner i främmande djungler, ruvande i 
fullständig, kuslig tystnad.
Drakgrottan
Detta är en mytomspunnen plats där en drake en gång 
levde. Det lalastiska folket dyrkade den som sin gud och 
följde dess bud. När ebhroniterna anlände marscherade 
de med sina arméer upp mot boningen och under en 
natt med stormvindar och eldkvastar besegrades besten 
och dess kropp drogs med dragdjur ned i Astara för 
att folket skulle se att deras härskare var död. Grottan 
finns dock kvar än i denna dag och en vandringsled 
kantad av söndervittrade stenstoder löper upp efter bergssluttningen till den hotfulla mynningen. Det 
finns gott om droppstenar i grottan och växtligheten är 
onaturligt riklig så man kan finna mossa och klängväxter 
djupt ned i grottans mörker. Utanför grottan kan man 
finna offer från de få kvarvarande drakdyrkarna som 
hoppas på att Draken skall återvända från döden för att 
leda dem.
Asiknodalen
Strax söder om Astara ligger ett bördigt och tättbebyggt 
område kring floden Asikno, där hirs, bananer och ett 
stort antal rotfrukter och citrusfrukter odlas. Dalen har 
alltid varit Lalastas hjärta och var innan inbördeskriget 
delad mellan alla de tolv stora släkterna, men kom att bli 
skådeplats för stora strider och en blodig massaker där 
hela Sjajra-ätten utplånades. Idag ligger många byar öde 
och åkrar och odlingar vildvuxna och övergivna, och ofta 
kan man fortfarande hitta rostiga vapen och multnade 
människoben under tunna lager av jord. Talrika platser 
har förklarats tabu av Daakpräster eller mystiker, 
och får inte beträdas av annat än heliga män, vilket 
kraftigt försvårat bönders försök att återvinna gammal 
jordbruksmark. Men i själva verket påstås dessa tabu-
förklaringar vara en lömsk plan från släkten Esviasa, som 
numera dominerar stora delar av dalen, och vill hindra 
byar lojala till rivaliserande släkter från att återhämta sig. 
Rykten har på sistone ofta nått Astara om utpressningar 
och övergrepp mot folk som satt sig upp mot Esviasa och 
deras ambitioner, vilket släktens representanter i staden 
givetvis ivrigt dementerar.


--- Page 4 ---
4
AstaraLalastas kultur innan den ebhronitiska invasionen är 
i princip helt bortglömd. Urgamla sagor berättar att 
lalasterna föddes av en nyckfull havsgudinna som avlat 
barn med draken, Mästaren i berget, och att Draken 
och Modern sedan gav sina barn fyra gåvor i form av 
andedräkten, kniven, skriften, och silvret, men idag 
är silvret uttömt och skriftspråket borta. I jorden i 
Astara hittar man vid husbyggen ibland lertavlor med 
egendomliga bildskrifter, men ingen kan längre läsa 
dem, och de säljs i regel billigt till ebhroniterna varefter 
de aldrig mer syns till. Så länge man kan minnas har 
lalastiska legender, krönikor och sånger istället skrivits 
ned med ebhronitiska tecken, men efter att Legashur-
ättens bibliotek brändes ned under inbördeskriget har 
även merparten av dessa skrifter gått förlorade. 
I dag kan nästan ingen lalastier läsa, och de sånger och 
danser som framförs har starkt påbrå från Ebhron. Det 
finns fortfarande många muntligt överförda berättelser 
om Lalastas förflutna, men då dessa främst förekommer 
bland kvinnor är det ingen som fäster någon större vikt vid 
dem. Manliga vardagsnöjen utgörs istället av rusmedel, 
tärningsspel, fysiska lekar som brottning och simning, 
samt ett strategispel med väldiga stenar i sand som kallas 
kolamshe, med högst oklart ursprung. Kolamshe är den 
klassiska sysslan bland äldre herrar i Astara, som ofta 
flockas i mängder på stränderna norr om staden för 
att spela, med unga kvinnor och pojkar som får bära 
de tunga stenarna. På krogar och större fester är dans 
ett populärt nöje, men män dansar med andra män, 
och kvinnor dansar för män. Manlig dans förekommer 
i två former som kallas sburra och hastarra; den förra 
anses hetsig och inkorporerar ofta akrobatik och knivar, 
den andra sensuell och ormlik, med yviga, långsamma 
rörelser. I båda danserna bär man traditionellt en slags 
kjol täckt med tygvimplar. Kvinnors dans kallas bateto, 
och är i sin ursprungsform långsam och ryckig, och 
utförs i mer eller mindre naket tillstånd insvept i slöjor. 
Denna dans har dock på senare år förvanskats på olika 
vis i syfte att tilltala utländska sjömän. Trots att bateto 
därmed blivit närmast en handelsvara är goda dansare av 
båda könen uppskattade på Lalasta, och det är ett av få 
sätt för kvinnor att vinna någon som helst respekt från 
män. 
Ett annat vanligt nöje är knivkastning, som efter krig 
och gudadyrkan är den aktivitet som anses ha högst 
prestige; det sägs ibland att det stora inbördeskriget bröt 
ut när fel man förlorat en knivkastningstävling. Lalastisk 
knivkastning har långa anor och förekommer i en uppsjö 
av varianter med egendomliga namn och regler; i vissa 
kastas man inte alls knivar, utan en form av ålderdomliga 
yxor som kallas jiak. Knivkastning får ofta avgöra 
rättstvister, där den åtalade helt enkelt blir måltavla för 
den förorättade partens kniv. Lyckas han undvika eller 
parera kniven är han oskyldig, blir han träffad är hans 
skuld uppenbar. Även andra former av prövning genom 
strid förekommer dock; Travandruul-ätten var känd för 
en där de inblandade parterna slogs från båtar, utrustade 
med hajtandssvärd. Unikt för lalastisk knivkastning är 
dels det rykte den gett lalasterna i omvärlden, dels 
dess stundtals mycket uppenbara rituella kopplingar 
till gammal drakkult, och dels det faktum att kvinnor 
formellt får delta på samma villkor som män.Oftast deltar kvinnor dock bara i uppvisningar och inte 
tävlingar, för att inte riskera att vinna över en man och 
drabbas av det öde som mötte knivkasterskan Neha för 
tre mansåldrar sedan. Hon vann en hel tävling, varpå 
hon anklagades för att ha fuskat genom trolldom och 
själv fick bli måltavla för knivkastarna. Usalsia, den släkt 
hon tillhörde, menar dock än idag att hon var oskyldig, 
överlevde sitt straff, och flydde till Garandor, där hon 
blev en firad krigare inom Maharathaïm, Arkipelagens 
legendariska lönnmördarkult. 
Könsrollerna
Lalasta är ökänt för kvinnornas extremt låga ställning. 
Förvisso är kvinnor mer eller mindre förtryckta i de 
flesta av Mundanas riken men på Lalasta ses de nästan 
uteslutande som mäns ägodelar och statusobjekt. Efter 
inbördeskriget och massakrerna och förvisningarna av 
den förlorande sidans män som följde på det återinfördes 
månggifte på Lalasta trots Daakkyrkans förbud, då män 
tog sig fruar från besegrade släkter. Det påstås idag finnas 
mellan två och tre gånger så många kvinnor som män 
på Lalasta, men männen har ändå så gott som all makt 
och status, och kvinnor ingen rätt att ens bestämma över 
sig själva. Om en kvinna inte har en make eller fader så 
ägs hon av sin bror eller farbror, har hon inga levande 
manliga släktingar så kan vem som helst ta henne som 
sin. Det inte ovanligt att kvinnors herrar lånar ut dem 
till gäster eller vänner, och giftermålsceremonierna är 
en fråga om brudköp där den som vill ha kvinnan helt 
sonika köper henne av fadern eller hennes nuvarande 
make. En vacker och hängiven kvinna kan inbringa stora 
pengar, men kvinnor som anses mindre dugliga skyfflas 
ofta runt likt boskap mellan olika män. Kvinnor kan, 
som vi ska se, givetvis ändå finna utrymme att agera i 
Lalastas samhälle; männen är ofta upptagna med sig 
själva och sina manliga göromål och fäster ingen större 
uppmärksamhet till vad som händer i kvinnornas värld. 
Kvinnor utför av och till nästan alla slags arbete, då 
männen helt enkelt är för få, och kvinnornas arbetskraft 
därmed blivit oumbärlig i återuppbyggnaden av Lalasta. 
Idealkvinnan på Lalasta skall ta hand om tråkiga 
hushållsuppgifter och föda barn utan att klaga, samtidigt 
som hon är behagfull, ödmjuk och lydig . Fysiskt ska 
hon vara blek, glåmig och skir, så att hon utstrålar 
svaghet. Mannen förväntas å sin sida vara välvårdad, 
handlingskraftig och impulsiv, och kunna ta hand 
om farliga uppgifter utan att klaga. Det anses vara 
föredömligt att stå för ett beslut man fattat, även om 
det senare visar sig ha varit mindre genomtänkt. Det 
betraktas vidare som eftersträvansvärt för en man att 
kunna vara mycket hänsynslös när situationen kräver 
det, och en man som backar från en konflikt anses 
enbart vara värd förakt. Fysiskt ska män vara bleka, 
magra, mörkögda och sammanbitna, så att de utstrålar 
farlighet och oberäknelighet. 
Det finns traditionellt en slags osäkerhet kring vem som 
bör ta hand om fysiskt hårda men ofarliga uppgifter; 
kvinnor anses för sköra, och män för ädla. Ofta slutar 
det med att de vuxna männen prokastrinerar och super 
sig fulla i skuggan medan straffångar, byfånar, ynglingar 
och bångstyriga kvinnor får ta itu med dikesgrävning, 
plöjning och stenbärande.Den lalastiska kulturen

--- Page 5 ---
5
Astara
Religionerna
Lalastas äldsta religioner sägs vara kulten av draken i 
berget, samt en nu utdöd kult av en havsgudinna som 
de lärde ibland identifierat som Nehalennia, Atiratu, 
eller Gorzarzyna. Dagens Lalasta domineras dock 
helt av Daakkyrkan, i en brokig blandning med gamla 
inhemska föreställningar om magi och andeväsen. Ett 
centralt koncept i Lalastas Daaktro är begreppet abhrul, 
tabu, som avser platser i naturen där Daaks och Daaks 
andars makt är särskilt stor och marken har helgats åt 
Guds dunkla syften i kommande tidsåldrar. Platser som 
är abhrul brukar markeras med stenar och inristningar 
av Daakkors, och får inte beträdas av någon utom 
heliga män. Män som bryter mot detta måste göra svår 
botgöring, medan kvinnor avrättas direkt. Det finns även 
här och där en annan sorts tabubelagda platser kallade 
iskuul; dessa anses vara hemvist åt mäktiga onda andar 
och fruktas av alla på Lalasta. Märkligt ofta utgörs de av 
grottor av olika slag, vända mot söder. 
Kyrkor förekommer knappt på Lalasta, och Daak tillbes 
istället i hemmet samt i särskilda offerlundar nära 
abhrul-platser, fyllda med målade och snidade träfigurer 
av helgon och lokala hjältar. Om kvällarna låter män 
sitt blod med en skalpell i offer åt Sankt Eoboth; denna 
heliga kniv kallas xexhamo och bärs av alla män i ett 
snöre om halsen, så att man alltid är redo att dra den 
och försvara sin person. Vid större riter drar män med 
anspråk på status en taggig tråd genom tungan och måste 
göra så utan att tveka eller gny av smärta, annars förargar 
de Daak och drar stor vanära över sig.Kvinnor utför inga sådana ritualer; de är förbjudna att 
dyrka gudar då de skall dyrka sina makar och fäder. 
Kvinnor tillåts dock ibland be till Sankt Eoboth, då han 
anses representera essenssen av manlighet. 
Sedan 300 år tillbaka har en kult av Draken åter börjat 
växa fram, efter att en man vid namn Marsandro påstod 
sig ha fått en vision av draken i en undervattensgrotta. 
Bland pärlfiskarna på sydkusten, i Sasrabergens byar 
samt i Astara självt finns numera små kulter åt Draken, 
som drar runt rödmålade och hårlösa och sjunger 
hymner på ett obegripligt, väsande språk som Marsandro 
och hans systrar sägs ha lärt sig i grottan. Ofta vördar 
de reptiler och ormar som de håller i burar och matar 
med välgödda småfåglar, och stundtals har drakkulten 
kommit på kant med lokala bönder som helt sonika 
velat döda de meterlånga srasi-ödlor som hemsökt deras 
åkrar.
Kultisterna talar om en framtid då Mästaren i berget 
skall återvända från Drömmarnas ursprung, och kasta ut 
främlingarna från Lalasta och återställa forntidens stolta 
och lyckliga rike. Drakkulten anses generellt harmlös, 
men onda rykten gör gällande att den blivit en fristad 
för upproriska kvinnor som olovligen tillber Mästaren 
i berget, att drakkultisterna undanhåller hemliga reliker 
från Lalastas förflutna som borde komma de mäktiga 
släkterna till del, eller att kulten helt och hållet skapats 
av ebhroniterna i ett försök att underminera Daaktron.
Bärsärkarna
Gamla sagor berättar om en forntidshjälte som hette 
Kulumo, och hade ett fruktansvärt temperament. 
Mästaren i berget förtrollade honom i syfte att pröva 
hans värdighet att bli Mästarens lärling, så att Kulumo 
under sina raserianfall fick övermänskliga krafter. 
Hans ögon stod ut ur sina hålor, hans tänder växte 
till rovdjursbetar och hans käke gick ur led så att han 
kunde gapa som en krokodil, och svälja motståndares 
huvuden hela. Så kom det sig att Kulumo blev en 
fruktad krigare som utförde många hjältedåd, och 
ensam stormade Söderns torn för att hämnas sin 
älskare, den arkipelagiske krigaren Goblo, som dräpts 
av de ondskefulla asmiderna. Det finns många olika 
och motsägelsefulla berättelser om Kulumos hjältedöd; 
en berättar hur han omkom i stormandet av tornet, 
en annan hur han dog i envig mot havsvidundret 
Charankahet, en tredje hur han förrådes och dräptes 
av den svekfulle häxmästaren Qaitu Haraka. Kulumo 
levde inte länge nog att göras odödlig av Mästaren i 
berget, men han blev odödlig i Lalastas myter, och 
upphovet till en lång tradition av män som gått i hans 
fotspår – Lalastas fruktade bärsärkar. 
Bärsärkarnas traditioner är nära knutna till Lalastas 
manlighetsideal; dådkraft, impulsivitet, blodtörst och 
hjältemod. Genom andliga övningar och intag av 
mystiska droger (i synnerhet isharot och taxatrasvamp) 
försätter man sig själv i ett tillstånd av närmast 
transcendental aggression, där känslor av smärta och 
skräck förjagats.Dagens bärsärkar utgör en slags krigarelit på Lalasta, 
som sedan inbördeskrigets dagar ofta är organiserade 
i ett antal olika brödraskap, antingen knutna till en 
mäktig ätt eller som oberoende aktörer. Exempel på 
det förra är Kulumosakva-bröderna, som tjänar ätten 
Esviasa, och under inbördeskriget ofta verkade som en 
slags självmordstrupper som slängde sig mot fiendens 
svaga positioner i syfte att ta ut viktiga ledare. Vruul-
brödraskapet, däremot, är en oberoende grupp av 
legosoldater, som efter kriget snarast förfallit till ett 
brutalt och maktlystet gatugäng i Astara. Det finns 
även ensamma bärsärkar, inte sällan uteslutna ur 
brödraskapen, och även om dessa ibland kan nå viss 
framgång som livvakter, eller legosoldater utomlands, 
tenderar deras taxatra-beroende förr eller senare att ta 
kål på dem. Brödraskapen har genom åren utvecklat 
olika traditioner och specialiteter (Kulumosakva 
är till exempel giftmästare av rang), men också 
makabra excesser och blodiga ritualer – det ryktas att 
Vruul-bröderna i fullmånens sken rituellt förgriper 
sig på fångar som de sedan lemlästar och kastar i 
havet som offer åt Ljusbringaren, Sankt Uthar och 
Gorzarzyna. Bärsärkar på Astaras gator kännetecknas 
av sina tatueringar – tre ringar på kinden är Vruul-
brödraskapets symbol, medan en röd bård i pannan 
signalerar att man tillhör Svarja-bröderna. Redan på 
långt håll brukar man dock kunna känna igen en 
bärsärk på hans mångtaliga vapen och ärr, och en 
intensiv blick som utstrålar en egendomlig blandning 
av avtrubbad slöhet och illa återhållen vrede. 

--- Page 6 ---
6
AstaraMat och dryck i Astara
Astaras varma nätter kännetecknas av ljusskenet och 
röken från gatstånd och krogar, samt en påträngade frän 
lukt av parfym och fiskrens. Vare sig man väljer att äta 
i hemmet eller, som många lalaster och besökare, på 
någon krogveranda eller strand är det mycket sannolikt 
att maten har åtminstone någon ingrediens från havet. 
Dryckerna är starka och pragmatiska och syftar primärt 
till att ge ett rejält rus. Nedan följer några namnkunniga 
lokala specialiteter som sjöbjörnar ofta pratar om: 
Astaragrogg
Billig arkipelagisk rom blandat med saften från en sorts 
lokala, gulgröna citrusfrukter som kallas rangsa. Detta är 
numera rusdrycken framför andra i Astara, och köps ofta 
upp i stora mängder av sabriska sjökaptener, då ryktet 
börjat gå att astaragroggen motverkar både skörbjugg, 
blåskrev och melankoli.
Bahorr
Fisk i palmblad, enkelt uttryckt. Fisken är typiskt ganska 
lättstekt och sällan mer kryddad än att man tillsatt lite av 
den lokala, svaga sberopepparn. En lyxigare variant sveps 
i de välsmakande radipalmbladen som lätt låter sig ätas, 
men till vardags använder man andra, trådigare blad som 
bara är till för att hålla fisken och sedan kasseras.
Digasfa
Ett öl gjort på durra och fermenterade bananer. Namnet 
betyder “skymningsvin” och är antagligen noga utvalt 
av något okänt geni för att få det att låta bättre än vad 
det är, men det är icke desto mindre en anrik rusdryck, 
och ihop med brännvin och isharot den klassiska heliga 
triaden i lalastisk hedonism. 
Gozarto
Precis som i Arkipelagen är denna rotfruktsgryta med 
havets delikatesser mycket älskad. I Astara har det blivit 
vanligast att man använder musslor när man lagar 
den, men ute på landsbygden anses det ofta att köttet 
i en riktig gozarto ska komma från den lokala fisken 
grönskimling och inget annat.Ir-stusra
Djurtestiklar som stekts i olja, serveras i palmblad och 
kryddas med hosrim, en pasta på ingefära, sberopeppar, 
tomat, kalesharot och en uppsjö lokala örter. Boskap 
är värdefullt på Lalasta och slaktas mest vid fester; 
däremot vill man ofta kastrera handjur, och därför blir 
ir-stusra ändå en relativt överkomlig rätt. Den anses dock 
väldigt macho och kvinnor får sällan smaka. Under 
inbördeskriget sägs det ha förekommit ir-stusra gjord på 
besegrade fienders testiklar. 
Kondri
Denna långkokade gryta på sjögurkor och mosade 
tomater är vanlig vardagsmat främst bland de mindre 
bemedlade i Astara. Den har dock bland besökare på 
senare år fått lite av ett rykte om sig som en exotisk 
specialitet som man ”bara måste testa”, till de inföddas 
stora förvåning. Numera säljs den i en del mindre stånd 
nere i hamnen, där grytorna får stå över öppen eld mest 
hela dagen.
Malpa
Hirsgröt, den enklaste lunchmaten, men bättre kockar 
lyxar till den med djurblod, nötter, frukter eller grogg. 
Palag
Torkad havstång som krossas och blandas med hosrim-
pasta för att sedan säljas och ätas i en liten strut av stora 
blad. Elaka tungor säger att det huvudsakliga syftet med 
det salta tilltugget är att man ska bli mer benägen att 
köpa dryck att skölja ner det med. På fester finns det 
vissa finsmakare som erbjuder stora tallrikar med 
separata högar av olika kryddad palag.
Rhoposrax
Grillat eller rökt kött som träs på spett eller rullas i 
palmblad och kryddas med sberopeppar, muskot och 
ingefära. Köttet kommer till Astara via mellanhänder 
från en brokig skara av mer eller mindre okända 
djungeldjur, och tycks ibland uppvisa spår av vad som 
liknar mänskliga, men förkrympta, händer och fötter. 
Lalasterna bryr sig dock inte ett smack, och låter sig väl 
smaka. 
Astarabuktens grunda, varma vatten är hem åt talrika djur och växter som ugör basvaror i Lalastas kök, men det berättas även 
om skeppsvrak fulla av glömda skatter.

--- Page 7 ---
7
Astara
Staden
Lalastas enda större stad ligger på båda sidor om 
Sasrafloden där den möter havet. Stadens två delar 
är förbundna av den massiva träbron Lupala Gefyri, 
ursprungligen uppförd av den ebhronitiska arkitekten 
Khalki Arogorna för många mansåldrar sedan (att hon 
var en kvinna tenderar folk idag av någon anledning att 
glömma bort). Den södra stadsdelen är den där besökare 
och sjömän helst håller till, och många inrättningar 
och arbetare talar en ogudaktig blandning av sabriska, 
lohemiska och högebhronitiska. I stadens norra delar 
bor nästan uteslutande lalaster och enstaka vinddrivna 
ebhroniter, och få andra språk än lalati talas. Astara är 
omgivet av Divaramon, en hög palissad av väldiga träd 
från den södra djungeln. En fullvuxen man kan inte 
ens nå runt en halv stam med sina armar och det sägs 
att ebhroniterna som reste den ursprungliga palissaden 
tog hjälp av giganter för att kunna slå ned stockarna i 
marken. Även efter att ebhroniterna gav sig av med 
sina piskor har Astaras män varit väldigt stolta över sin 
palissad och noga med att i sitt anletes svett underhålla 
den. När inbördeskriget tog slut var Divaramon svårt 
brännskadad efter upprepade angrepp, och man har 
sedan dess jobbat hårt på att rusta upp den, primärt med 
hjälp av straffarbete och dagsverken. Husen innanför 
murarna ligger tätt mellan dammiga gator och gränder. 
De är mellan två till tre våningar höga där den lägsta 
våningen är av sten och de övre är av trä. Byggstilen är 
inspirerad av den sabriska; husen byggdes på detta sätt 
efter en väldig eldsvåda där majoriteten av staden brann 
ned och de sabriska munkarna erbjöd sig att hjälpa 
till (senare anklagades Qisamse-ätten för att ha startat 
branden, och många tror att det var så inbördeskriget 
började, även om ingen riktigt kommer ihåg längre). I 
stadens inre finns många rester av stenbyggnader från 
den ebhronitiska eran, men de flesta är inte mer än 
ruiner och stenen har använts till grunder för andra hus. 
Astara har ett mycket aktivt gatuliv; endast under den 
värsta middagshettan tenderar det att dö av. Kvinnor 
torkar frukter och kläder på gatan, och slakt och matlagning utförs ofta i det fria, med avskrädeshögar nära 
till hands. Barn och kretiner leker på gatorna, herrelösa 
hundar stryker runt i jakt på mat, och egendomliga 
små apor stjäl allt de kommer åt. I det svala kvälls- och 
nattmörkret dyker gatstånd upp, och folk börjar välla ut 
ur krogarna för att supa under stjärnorna. Luften fylls 
av stekos, spritlukt, sorl och ljuden från ostämda lutor. 
Under torrperioden kan gatubilden måhända uppfattas 
som pittoresk, exotisk och livlig (och beskrivs alltid så 
i sabriska reseskildringar), men när monsunen drar in 
förvandlas alltihop ofta till en stinkande lervälling och 
feberhärd som sänt även den sturskaste sjöfarare till en 
tidig och vattensjuk grav. Ebhroniterna försökte en gång 
för länge sedan göra staden mer ordnad och sanitär, 
men deras ansträngning var synnerlig halvhjärtad, och 
de enda minnena av detta idag är några djupa, stenlagda 
rännstenar fullständigt överfulla med bråte och de 
uppsvällda kropparna av döda apor, strykarhundar, och 
en och annan äventyrare. 
I de södra kvarteren är slagsmål och andra oroligheter 
ganska vanliga, och den ebhronitiska stadsvakten 
griper mycket sällan in, annat än för att utkräva 
beskyddaravgifter när lusten faller på. Trots den lalastiska 
kulturens skenbara spontanitet och moraliska förfall 
finns det dock saker man inte kan göra ens här. Män må 
till exempel få slå sina kvinnor bäst de vill, men Daak nåde 
en om man bär hand på en annan mans kvinna – många 
lalaster har dödat för mindre. Lalaster, för att inte tala 
om berusade sjömän, är fysiskt närgångna, och kramar, 
kyssar, smekningar och tafsningar sker ofta öppet och 
ohämmat, även från man till man, men verkligt okyska 
aktiviteter anses reserverade för hemmet, där man drar 
för ett rött skynke (eller i nödfall första bästa tygstycke) 
så att inte Milargok ska se. Slagsmål tolereras på samma 
vis för att rensa luften mellan parterna, men om det 
blir väldigt allvarligt tenderar man att sätta stop för 
det hela och istället eskalera till konfliktlösning genom 
knivkastning, kolamshe-spelande, dans, blåsfiskätande, 
knivduell, eller inbördeskrig, i stigande ordning av allvar. Astara
Det har ibland sagts, att tarasharernas största misstag varken var kriget mot den lohemiska 
trippelalliansen eller katastrofen på Luberos – det var att de inte jämnade Astara med marken. 
Och i sanning; en så gudsförgäten och vedervärdig plats har sällan skådats öster om Igonhavet. 
Icke desto mindre har Herren sett för gott att arrangera vindarna och havsströmmarna sålunda, 
att vi sjöfarare understundom är tvungna att lägga till här, för att fylla på med frukter och 
vatten. Och be om att förskonas från rödsot och blåskrev, som här frodas så till den grad att jag 
lockas att undra om inte tarasharerna förbannade platsen trots allt.
 –utdrag ur Ianos Widerfarnes dagbok

--- Page 8 ---
8
AstaraKvinnor syns ofta på gatorna, men antingen nära 
hemmet eller i sällskap med manliga beskyddare. De 
talar mycket sällan med främlingar utan lov, men får 
titta (och stirra) hur mycket de vill – och äldre lalaster av 
bägge könen tycks aldrig riktigt ha tröttnat på att sitta på 
huk på sina verandor och röka pipa och stirra ohämmat 
på utlänningar som passerar förbi. Lalastiska kvinnor 
i synnerhet är ofta väldigt bra på att uttrycka saker 
med subtilt minspel och blickar, och många vulgära 
berättelser bland sjömän börjar alltid med resonemanget 
att lalastiskorna har ett helt tyst språk i sina ögon (som 
givetvis i dessa berättelser anses uttrycka eldig passion 
och återhållen förföriskhet. Även männen anses förvisso 
ha uttrycksfulla ögon, men med en hotfull iskyla som 
bara alver och primoden av Calnia kan överträffa). 
Med andra länders mått mätt är Astara inte en stor 
stad, och ekonomiskt har den fram tills helt nyligen 
alltid ansetts vara av ringa vikt jämfört med ett antal 
tättbefolkade jordbrukscentra på Lalastas landsbygd. 
Efter folkmorden i Asikno- och Chichno-dalarna 
har Astara dock blivit hem åt en majoritet av Lalastas 
skickliga hantverkare och handelsmän, och av de nu 
dominanta fem ätterna tycks åtminstone ett par fast 
beslutna att göra det hela till en respektabel huvudstad. 
Andra är dock nöjda med sina maktbaser i mer avlägsna 
landsdelar och hoppas med tiden från dessa etablera en 
mer dominant position, och ser därför gärna att Astara 
fortsätter att vara en oorganiserad håla, upptagen med 
sitt eget hedonistiska förfall. 
Enligt fader Heryns av Maldoterra beräkningar har 
Astara idag cirka 9500 mer eller mindre permanenta 
invånare; staden är därmed väldigt trångbodd, och i 
många fattigare områden delar flera män och deras 
stora familjer på ett litet, fallfärdigt hus. Det finns 
oproportionerligt många kvinnor och barn, men 
männens låga antal vägs upp något av alla utländska 
skeppsbesättningar som besöker staden.
Dafalars smedja (1)
I de sabriska kvarteren kan man höra ljudet av hammaren 
som slås mot städet och fräsandet när glödgad metall 
sänks ned i vatten. Smeden Dafalar är en före detta 
arkipelagisk sjöman och smed som beslutade att stanna 
på Lalasta då han förälskat sig i en danserska vid namn 
Kia, som han köpte och sedan gifte sig med enligt sabrisk 
sed. Han öppnade snart en smedja och tog fyra gatpojkar 
som lärljungar. Kia är dotter till Mosalos av Travandruul, 
en smed som mördades efter inbördeskriget, och i smyg 
har hon lärt Dafalar en del om sin landsförvisade ätts 
smide; tillsammans framställer de numera fina och 
egendomliga dolkar och knivar i denna glömda tradition, 
men har valt att tills vidare hålla låg profil om det för att 
inte bli insyltade i Astaras intriger. Knivarna stämplas 
därför bara med Dafalars arkipelagiska bomärke, och till 
vardags framställer man mest bruksföremål och enstaka 
spjutspetsar i smedjan.De sabriska kvarteren
Nära hamnområdet finns ett område där det lever många 
sabriska och arkipelagiska sjömän och hantverkare. 
Kvarteren grundades efter ett skeppsbrott för trettio år 
sedan då en mängd sabrier blev strandade på ön. I väntan 
på att de skulle kunna ta sig därifrån blev de tilldelade 
boende nära hamnen, i enlighet med ett sabriskt avtal 
med Ebhron. En del av sabrierna valde med tiden att 
stanna permanent, och har sedan dess åtföljts av många 
åldrade sjömän, som hellre spenderar sina sista år i 
Astara tillsammans med en ung och underdånig fru än 
att återvända till sitt frostbitna hemland. Dagtid är de 
sabriska kvarteren anmärkningsvärt lugna, medan natten 
har ett myllrande krogliv där sjömännen sakta men säkert 
gör slut på sina livs besparingar. Bland viktiga inrättningar 
märks Clotaires spelhåla, tavernorna Öltunnan och 
Luscans skägg, samt en mycket liten helgedom åt Navare, 
som en mobb av arga och beväpnade övärldingar tagit 
i försvar varje gång klosterbröderna velat bränna den. 
Det anses i sjömännens traditionsenliga vidskepelse 
mycket lyckobringande att bland takbjälkarna i sitt hus 
ha fragment av Rossinhol, det skepp vars förlisning blev 
början till de sabriska kvarteren. Det har över tid gått 
mer och mer prestige i detta, samtidigt som bitarna av 
Rossinhol blivit allt färre, och nyligen utbröt en mindre 
kravall när garvaren Gottwald försökte sälja en av hennes 
däcksplankor till högstbjudande, och hade anlitat vänner 
för att trissa upp priserna. Ebhroniterna, vars soldater 
pliktskyldigt patrullerar de sabriska kvarteren, grep 
in och lade egenmäktigt beslag på både Gottwald och 
plankan, som nu försmäktar i Mahala Prias fånghålor, 
till mångas stora förtret och ilska. 
Den svarta tavernan (2)
Ljuden från den Svarta tavernan är kontrastfyllda; 
grova skratt, högljudda samtal, ljudet av handgemäng, 
vild musik, spröd, underskön sång. Fönsterluckorna 
är stängda men tunna strimmor ljus skiner genom 
springorna och i rännstenen utanför den flagnade dörren 
ligger män utslagna av sprit eller soldiska högerkrokar. 
Detta är den mest välkända hålan i Astara och här 
samlas sjöfarare från Mundanas alla hörn i väntan på 
att ny proviant skall bli ombordtagen på fartyget eller att 
lasten skall stuvas. Tavernan har fått sitt namn då den 
spruckna träskylten ovanför ingången är svartnad efter 
en brand – vad som en gång har prytt den går inte att 
uttyda. Inrättningens ägare, den fetlagde ir-Asael, vann 
alltihop i ett vad för ett år sedan, och tycks ha större 
ambitioner än att sälja bananöl åt tröga sjöbusar. Hans 
skickliga danserskor och sångerskor, i synnerhet den 
gåtfulla Amei, har börjat dra ett visst, och påstått mer 
kultiverat, klientel från Astaras högre kretsar, och Asael 
gör sig stora pengar och värdefulla kontakter på att låna 
ut kvinnorna för en natt eller två. Men Asaels framgångar 
har även gjort Svarta tavernan överfull om kvällarna, och 
osämja mellan besökarna leder ofta till bråk. 
,

--- Page 10 ---
10
AstaraVad värre är; framgång kommer aldrig ensam i Astara, och 
både ätten Hessur och det ljusskygga Vruul-brödraskapet 
försöker ställa Svarta tavernan under sitt beskydd. 
Vruul-bröderna har börjat leverera osubtila hot i form 
av avhuggna aphuvuden, och Hessur-sönerna har flera 
gånger i kraftigt berusat tillstånd klått upp uppstudsiga 
danserskor såväl som andra gäster. ir-Asael har ingen 
kraft att sätta emot, och om han allierar sig med den 
ena fraktionen kommer den andra bli en bitter fiende. 
Han misströstar redan, och misstänker nu dessutom att 
någon försöker underblåsa bråken på Svarta tavernan 
för att sabotera inrättningen och skapa sådan oreda att 
ebhroniterna måste ingripa; men vem, och varför? 
Mahala Pria (3)
I den norra delen av Astara kastar Mahala Pria, 
Kabalordens uråldriga citadell, sin skugga över 
omgivningen. Citadellet är muromgärdat och 
rektangulärt, byggt i massiva basaltblock och ger ett 
pompöst och maktfullkomligt intryck. På gården finns 
en barrack åt ebhronitiska soldater, en stallbyggnad, en 
mindre smedja samt en sjukstuga. Citadellet har en egen 
hamnplats som endast är avsedd för Kabalordens fartyg. 
De som får audiens hos Kabalordens principus får se 
citadellets stora sal med sitt polerade marmorgolv och 
den magnifika tron som reser sig hotfullt över de som står 
nedanför. Till vänster om tronen finns en tom piedestal 
för Lalastas förlorade tarasharkrona, och bakom tronen 
hänger Vriakon, ett magnifikt tvåhandssvärd med krökt 
egg i slipat drakben. Vriakon sägs vara gjort av den drake 
som Ebhrons armé dräpte när de tog över Lalasta för 
mer än tvåtusen år sedan. Övriga delar av citadellet är 
dock inte lika imponerande, fullt av igenbommade 
och övergivna rum. Den mest aktiva delen är Stora 
arkivet, där ett hundratal byråkrater avtalsenligt bokför 
varenda halmstrå i Lalastas årliga tribut till Ebhron. 
Tributen samlas in i varor som oljor och tyger och hålls i 
citadellet inför senare frakt till Ebhron, men ofta verkar 
Kabalen inte bry sig så mycket om själva tributen som 
avtalets bokstav, och det sägs att årtiondens eller rentav 
århundradens tributer ligger och avdunstar och vittrar i 
citadellets djupaste magasin. 
Kabalordens soldater fungerar som stadsvakter och ser 
till att ett visst mått av ordning upprätthålls i Astara 
men utöver det fyller de ingen märkbar funktion då de 
låter det lalastiska folket lösa sina egna inre konflikter. 
Tiden av skenbart lugn efter inbördeskriget har gjort 
att soldaternas disciplin urlakats. Många gånger är 
de berusade eller drogade under sina vaktpass och 
det händer att de köper sig lalastiska kvinnor att dela 
på och ha i barracken. Kabalordens principus på ön, 
Verak Ilamcetceni, verkar antingen inte uppfatta den 
försämring som skett eller bryr sig helt enkelt inte; 
han är alldeles för upptagen med att sitta omgiven av 
magiska instrument i citadellets högsta tornspira och 
stirra tankfullt mot Luberos.Lesos örtbod (4)
En liten och dunkel butik som doftar av hundratals 
torkade örter. Här kan man finna exotiska växter 
från Lalastas urskogar: allt från läkedroger till gifter, 
väldoftande salvor, rökelse och färger. Den unge och 
pigge Lesos som äger boden är mycket kunnig i växtlära 
och om någon lider av en sjukdom eller blivit biten av ett 
giftigt djur går de till honom för att få hjälp. Han vägrar 
dock av någon anledning ta betalt i cirefaliska mynt, 
trots att hans läromästare var en cirefalisk botaniker, 
Jhevon av Casemian; många har spekulerat om en bitter 
konflikt mellan de båda, men Lesos blir tyst bara det 
förs på tal. Ibland är örtboden stängd för att Lesos är 
på jakt efter någon växt ute i djunglerna, men sedan ett 
år tillbaka har han assistenter som håller öppet i hans 
ställe. Dessa två pojkar är dock relativt odugliga, och 
får de svåra frågor om utbud eller krämpor ser de mest 
förvirrade ut. Det sägs ofta att Lesos örtbod innehåller 
alla nyttoväxter på Lalasta, men Lesos själv är ändå inte 
nöjd med sin samling – han dagdrömmer ständigt om 
Sauva, den odödlighetsört som i legenderna sägs spira 
bland Luberos fallna pelare. 
Rådsförsamlingen (5)
Den största byggnaden i Astara efter Kabalordens 
citadell är rådsförsamlingen, en pompös rektangel av 
basalt och rikt utsirat hårdträ. I byggnadens konstruktion 
för tvåhundra år sedan återanvände man många 
pelare och valvbågar från det palats Lalastas kortlivade 
kungadynasti tidigare hade på denna plats. Däribland 
märks en samling rustika men sönderfallande fresker 
samt en märklig, spiralformad metallpelare som tycks 
fullständigt oförstörbar. Den skall enligt legenderna en 
gång ha tronat i Sharóz på Luberos. 
I Rådsförsamlingen samlas traditionellt överhuvuden 
eller representanter för Lalastas mäktiga släkter för att 
bedriva sin politik. Det faktum att dessa numera bara 
är fem till antalet, snarare än de 96 som rådssalen 
byggdes för, gör att hela byggnadens inre lätt känns 
överdimensionerat och ödsligt, men de fem är noga med 
sin prestige och legioner av funktionärer underhåller 
rummen och gårdarna. Rådsmötena är allt som oftast 
kaotiska och utmynnar många gånger i gräl och 
handgemäng, och stundtals i blodspillan, då släkterna 
ännu inte kommit överens om exakt hur makt och 
rikedom ska fördelas efter inbördeskriget. Kabalordens 
representant Verak Ilamcetceni är vanligen närvarande 
vid mötena och är oftast den som ser till att ordning 
hålls i rådsförsamlingen och har stundtals hotat att ta 
makten över Lalasta om inte rådsförsamlingen förmår 
att samarbeta. Hur allvarlig han är med dessa hot vet 
ingen, och frågan på allas läppar är om de fem släkterna 
isåfall hade gjort gemensam sak mot honom. De fem 
släkter som har representanter i rådet är Sithsuul, 
Usalsia, Jesimeses, Hessur och Esviasa; Sithsuul anses 
numera vara den dominerande i just Astara, men Hessur 
från Lalastas nordkust intrigerar ständigt för att öka sitt 
inflytande i staden. 

--- Page 11 ---
11
Astara
Salumandas tvagningshus (6)
Salumandas tvagningshus är en av Astaras viktigaste 
mötesplatser. Här kan besökarna bli tvättade i hett 
vatten, få sina kroppar skrubbade och depilerade 
av unga skönheter och låta sig sänkas ned i svala 
vattenbaljor under dagens hetaste timmar. Arbetarna på 
tvagningshuset är ägaren Salumandas 21 fruar, och han 
införskaffar inte sällan nya med någon specifik expertis; 
den spröda Hariso anses ha Astaras varsammaste 
händer, medan Ksefsa kan klippa och frisera hår som 
ingen annan, och är mången mans första val när han vill 
stoltsera med en ny frisyr. Det sägs ofta att folk kommer 
till badhuset för Salumandas kvinnor och inte vattnet och 
kroppsvården, men det är inte riktigt sant – de kommer 
för att umgås. Såväl välbeställda resenärer som herrar ur 
Astaras mäktiga släkter samlas här om dagarna, och kan 
ofta tillbringa timmar i lojt tärningsspel eller förtroliga 
samtal. Både en och annan viktig överenskommelse 
har diskuterats fram bakom tunga, fuktiga draperier 
i tvagningshusets inre kammare, där Salumandas har 
vunnit kundernas förtroende genom att försäkra att det 
bara är tre dövstumma flickor som betjänar dem. Ingen, 
inte ens Esalsa av Sithsuul, får bära kniv i badhuset, 
vilket är en bidragande anledning till dess popularitet 
som möteslokal – detta har dock inte förhindrat att folk 
vid tillfälle blivit vivisekterade med rakknivar och saxar 
eller klubbade till döds med en tvål. 
Salumandas är numer en rik och respekterad man, men 
möts av en gryende misstro sedan han försökt använda sitt 
inflytande för att köpa upp ett antal mindre inrättningar, 
och därmed ta del i Astaras maktspel. Motstridiga rykten 
cirkulerar att han konspirerar med släkten Esviasa eller 
släkten Koth, att han sålt information till ebhroniterna, 
att hans fruar är drakkultister, att en mystisk ödlevarelse 
setts stryka runt i tvagningshuset, med mycket mera. Och 
är hans tre döva hustrur verkligen döva? Verkar det inte 
ibland som att Jihimsa lystrar till de smäktade sånger 
trubaduren Vajrassis stämmer upp i när han badar? 
Syndens stråk
I den nordliga hamnen invid lagerbyggnader, kajer och 
skumma tavernor ligger det som av besökande sjömän 
kallas “Syndens stråk”, en smal gata med höga byggnader 
som tycks luta sig över den och evigt sänka den i skugga. 
Även under dagtid tycks gatan vila i dunkel och nattetid 
lyses den upp av sotiga lyktors sken. Avskräde och smuts 
ligger invid husväggarna och stanken är påtaglig av både 
mänsklig avföring och ruttnande matrester som jäser i 
värmen. Syndens stråk är känt inte bara för sina sjaskiga 
bordeller och de glåmiga kvinnor som utan synbar eskort 
frekventerar gatan när mörkret tar vid, utan också ett 
antal spelhålor och andra mer eller mindre tvivelaktiga 
nöjesinrättningar. Husens övre våningar utgörs i hög 
grad av härbärgen där ljusskygga individer kan skaffa 
sig ett enkelt rum för natten med en inhyrd kvinna 
eller pojke vid sin sida. Syndens stråk kontrolleras 
nästan helt av Vruul-brödraskapet, en kartell som utöver 
bordellverksamhet länge hållit populära kamper mellan 
galna hundar och uppeggade ksiko-ödlor, men de har på 
sistone fått sin makt utmanad av släkten Koth, som köpt 
upp eller tagit över flera lokala inrättningar, och den 
fientliga stämningen är nu mycket påtaglig. Utkikstornet (7)
Strax utanför Astara står ett högt stentorn som en gång 
i tiden fungerade som utkikstorn för Ebhrons styrkor 
men på senaste år har det stått övergivet och nu blivit 
hemvist för mängder med fåglar som använder det 
som häckningsplats. Tornet är en vanlig mötesplats för 
Astaras män; på dagarna spelar äldre herrar kolamshe 
på stränderna nedanför tornet, och framåt skymningen 
kommer ynglingar och tänder stora eldar i vars sken de 
super, dansar och badar i havet långt in på natten. 
Bergskollegiet (8)
Namnet i folkmun på Astaras enda fyrvåningshus, som 
sägs ligga på den plats där ebhroniternas myndighet 
för övervakning av gruvdriften en gång stod. Somliga 
påstår att det är samma byggnad än idag, andra att den 
byggts om gång efter annan, men numera anses den ofta 
hemsökt, och inte ens ätten Hessur tordes bränna den 
under kriget. Källan till hemsökelsen råder det också 
delade meningar om – den vanligaste berättelsen gör 
gällande att en ebhronitisk magiker förälskade sig i ett 
gruvrå som han fängslade i en spegel, och att denna 
spegel fortfarande står bortglömd i kollegiets källare och 
utstrålar ondska. Idag ligger stora delar av byggnaden 
övergivna och har börjat förfalla, och innergården är ett 
enda gytter av bråte och taggigt ogräs med stora, djuplila 
blommor. Övriga utrymmen delas av pappersmakaren 
Jaharro, den mûhadinske okularisten Zokales, samt 
den avfällige munken Osymandas Apostata, som avvikit 
från Daaks lära och nu istället svär sig till Allvetandets 
brödraskap. Osymandas har sedan ett par år hängett 
sig åt att försöka samla ihop det som återstår av Astaras 
litterära arv, och har nu en mycket blygsam samling 
svedda och vittrade bokfragment i en av Bergskollegiets 
kammare. Tillsammans hoppas de tre männen nu förena 
sina hantverkskunskaper och framställa träblock och 
bläck så att de kan börja trycka skrifter på ebhronitiska, 
De oroas dock av tecken på att någon eller några vid 
upprepade tillfällen har smugit sig in i deras arbetsrum 
och rumsterat om, dock synbarligen utan att stjäla eller 
förstöra någonting.
Kalokmul (9)
Det viktigaste av flera små Draktempel i kvarteret, 
och med god marginal det mest uppenbara för en 
förbipasserande. Kalokmul är huserat i ett fallfärdigt 
trähus som byggts om med ett smalt torn och 
improviserade strävpelare, närmast som en parodi på en 
sabrisk Daakkyrka. Byggnadens innanmäte har smyckats 
med gröna tyger och märkliga fetischer, och är ständigt 
bevakad av de tungt beväpnade sabriska legosoldaterna 
Dùweigh och Claimon av Dwyr, som ingen tycks förstå 
hur kulten har råd med. Inne i templet arbetar även ett 
halvdussin nakna, ärrtatuerade och skenbart stumma 
ungmöer, vars egentliga funktion tycks högst oklar för 
alla utomstående. Men känt för alla i Lalasta är att 
drakkulten Mier Xio inne i detta tempels rökelsefyllda 
innersta sägs förvara ett jättelikt ägg, täckt av bladguld, 
som påstås ha givits dem för tusen år sedan av en gigant 
från Luberos, som återbördat det från Drömmarnas rike.

--- Page 12 ---
12
AstaraAstara har mer och mer kommit att bli en stad med 
besökare från Mundanas alla hörn. Många stannar 
endast under några dagar medan skeppen fyller på sina 
förråd eller handelsvaror lastas och lossas – andra slår 
sig ned på ön och tillbringar resten av sitt liv här. Nedan 
beskrivs några av de mer färgstarka individerna i Astara. 
Amei
Svarta tavernans nya attraktion är Amei, en firad 
sångerska och danserska vars mörka hy, platta näsa och 
illgröna ögon skvallrar om ett påbrå från den fjärran ön 
Moran. Ingen tycks riktigt känna till hennes familj eller 
ursprung, men hennes sånger, när de är på begripliga 
språk, tar ibland upp teman från inbördeskriget som 
antyder starkt att hon själv var med, även om hon då 
måste ha varit väldigt ung eftersom hon som bäst är 
trettio år idag. Ibland sägs det att hon är en lalastisk 
skökas dotter med den arkipelagiske piratkungen 
Eryando, ibland att hennes mor var en krigsfånge hos 
cirefalierna som glömts kvar på Lalasta. Vad sanningen 
än är dök Amei upp över en natt, och utmärkte sig genast 
bland kvinnorna under ir-Asael, Svarta tavernans ägare. 
Trånande sjömän och lalastiska barder slåss om hennes 
uppmärksamhet, men ir-Asael ger henne alltid för 
natten till den som helt sonika betalar bäst, vilket inte 
sällan är någon av släkten Hessurs huvudman Joharros 
bångstyriga söner. Detta skapar stor avundsjuka och 
bråken på Svarta tavernan har närmast dubblats sedan 
Amei började uppträda där. Men samtidigt äger Amei en 
sällsam förmåga att med sina framträdanden trollbinda 
hela rum, och ingen protesterade ens när hon för lite 
sedan började utföra en manlig hastarra-dans (även om 
det talats vitt och brett om det i efterhand, sedan det 
blivit försent att faktiskt straffa henne för det). Kanske 
är sådan djärvhet bara ett uttryck för Ameis brinnande 
lust att uttrycka sig konstnärligt och rå över sig själv, men 
det kan också dölja sig ett långt mer överlagt agerande 
bakom hennes klädsamt nedslagna blickar. Ibland stirrar 
hon rakt på män med en okuvlig beslutsamhet eller trött 
uppgivenhet, som om hon ser rakt igenom hela spelet i 
Astara och förstår precis hur orättfärdigt, löjeväckande 
och nedbrytande det är. Broder Bastien
Bastien är en St Eoboth-munk av sabriskt ursprung som 
sköter mycket av Daak-klostrets affärer i staden för att de 
lalastiska männen som sökt sig till stillheten inte skall 
bli utsatta för frestelser. Han ses vida som fader Heryns 
protegé, och dennes givna efterträdare som klostrets 
abbot. Bastien talar och skriver ett flertal språk och 
är även känd för att vara snabbtänkt och vis. Många 
personer söker hans råd och han har även, påstås det, 
suspekt förtroliga relationer med Verak Ilamcetceni. 
Broder Bastien anser att Daakdyrkan som förekommer 
på Lalasta är mer eller mindre hädisk, men bidar 
tålmodigt sin tid i hopp om att omsider kunna vända 
folket rätt. Han har flera gånger försökt få släkterna 
att godta en lag som åter förbjuder månggifte, likaså 
att en kyrka skall byggas i Astara så att bönerna kan gå 
till på rätt sätt. Än så länge så har han inte rönt några 
framgångar, då ingen av ätterna ansett sig ha något att 
vinna på att gå honom till mötes – men kanske är det 
bara en tidsfråga tills någon kommer på en ny intrig och 
börjar ställa in sig hos sabrierna? 
Bastien är en proper och anspråkslös man runt de fyrtio, 
alltid klädd i vadmal och eftersträvar ett asketiskt liv utan 
lustar och nöjen. Hans enda last är isharoten vilken han 
börjat tugga för att klarare kunna tyda Daaks budskap. 
Sina droginducerade visioner har han antecknat i en bok 
som han håller gömd i klostret. Ibland fruktar han att 
någon ska läsa den, då den är full av märkliga visioner 
som kunnat uppfattas som lika hädiska som lalasterna, 
men han har å andra sidan skrivit den på jargiska, som 
ingen utom han och fader Heryn behärskar. I skamfyllda 
drömmar hoppas Bastien en gång bli lika viktig för 
Daaktron på Lalasta som Sankt Zergavas var för Daaks 
bud i Stora arkipelagen, men när han vaknar späker han 
sitt kött i ånger över sitt högmod. Innerst inne längtar 
han tillbaka till Consaber där folket är renare och mer 
gudfruktigt och får han veta att det har anlänt sabriska 
män till staden söker han ofta upp dessa för att få höra 
de senaste nyheterna från moderlandet. Personer
Broder Bastien

--- Page 13 ---
13
Astara
Broder Martolemus
Bastiens primära problem i Astara är broder Martolemus, 
en mörkhyad, högrest och rustik munk som anlände 
för ett år sedan med ett sabriskt skepp. Martolemus 
uppfostrades i Daaks lära av jargiska Diademitermunkar 
på ön Dauk i Stora arkipelagen, och har därför en 
radikalt annorlunda syn på tron än broder Bastien, men 
det är inte detta som är deras stora stötesten. Inte heller 
handlar det om Martolemus förlåtande syn på Lalastas 
Daaktro, trots att den retat Bastien till vansinne under 
debatter mellan de två männen. Problemet är snarare 
Martolemus stora käft och hans vilja att öppet kritisera 
vad och vem han än känner för i Astara, vilket Bastien 
fruktar håller på att skapa rejäl antipati mellan släkterna 
och Daakkyrkan. 
Martolemus anser sig dock ha större problem än Bastiens 
ogillande; främst av dessa är det dryga dussin kvinnor 
som bestämt sig för att dyrka honom. De följer honom 
vart han än går, sopar marken framför hans fötter, är 
allmänt närgångna och bjuder ut sig på alla tänkbara 
sätt. Han har försökt få dem att svära sig till Daak, men 
de insisterar på att de bara kan vörda Gud genom att 
vörda honom. Innerst inne uppskattar Martolemus 
uppmärksamheten trots att han vet att det är fel, och 
med sin arkipelagiska fostran avskyr hur kvinnor 
behandlas på Lalasta. Situationen är fruktansvärt 
obekväm, särskilt efter att en av kvinnorna omkom i ett 
försök att rädda Martolemus undan ett av mångtaliga 
spontana mordförsök. Han utgör nu en märklig syn där 
han förvirrat vandrar runt Astaras gator flankerad av sitt 
lilla harem, och desperat letar efter ett tecken från Daak 
på vad hans uppgift egentligen är i detta märkliga land. 
Esalsa av Sithsuul
Den tveksamma äran att vara talesman i Lalastas 
rådsförsamling gör att Esalsa av Sithsuul räknas som öns 
statsöverhuvud. I den fullständigt osannolika händelse 
att man fick statsbesök skulle det vara Esalsa som tog 
emot den gästande härskaren. I nuläget har hans 
viktigaste officiella kontakt med utlänningar, utöver de 
återkommande mötena med Verak Ilamcetceni, bestått 
av ett veckolångt besök från en nermadisk diplomat 
som lovade att återkomma i frågan om att etablera en 
ambassad och sedan skyndsamt lämnade ön. 
Esalsa är snart 50 år gammal och veteran från 
inbördeskriget, där han kämpade lömskt och 
framgångsrikt och visade prov på stor förmåga att leda 
(och manipulera) människor. Eftersom han lyckats ta 
död på de flesta av sina personliga fiender under kriget, 
och satt sig i skräckblandad respekt hos många av sina 
allierade, var det inte särskilt svårt för honom att samla 
stöd för att få leda rådsförsamlingen i Astara. Han anses 
ha en åtminstone godtagbar förmåga att få de styrande 
att samarbeta hjälpligt, och han visar prov på stor 
självbehärskning och neutralitet genom att endast slåss 
i nödvärn när förhandlingarna spårar ur. Han är alltid 
beväpnad med ett eneggat kortsvärd, och är fortfarande 
en skicklig krigare trots att han rör sig lite stelt efter en 
ryggskada som han ådrog sig i krigets slutskede.Två stora hemligheter är viktiga för Esalsa, och han är 
mer än villig att döda för att bevara dem. För det första 
är hans hälsa långt ifrån så god som han ger sken av: 
det spjut som träffade honom i ryggen var insmort i så 
många lager gift att det nästan borde ha påverkat dess 
tyngdpunkt. Han plågas fortfarande av stela leder och 
återkommande feberattacker, och finner inte sällan 
blod och galla i sina kroppsutsöndringar. Mot detta 
tar han en mängd olika läkedroger dagligen, vilka hans 
hustru Xiliso ordnar via kontakter inom ätten Koth. 
Hur oroande Esalsas hälsoproblem än må vara för 
hans släkt har han själv mycket större bekymmer – och 
ambitioner. Innan han dör vill Esalsa nämligen se sin 
egen ätt som dominant på Lalasta och återupprätta det 
gamla kungadömet; givetvis med sig själv på tronen. 
Ännu har han inga riktigt hållbara planer för att kunna 
nå sina drömmar, men han arbetar målmedvetet för att 
underblåsa mindre konflikter och sedan visa sig kapabel 
att dådkraftigt lösa dem innan de eskalerar bortom alla 
gränser. Det är dock, som Esalsa börjat bli varse, ett 
mycket farligt spel att försöka kontrollera hämnd och 
fejder i Astara…
Fader Heryn av Maldoterra
En central gestalt under inbördeskriget, som i det 
okränkbara St Eoboth-klostret gång efter annan 
skyddade människor undan en säker dödsdom, och 
genom diplomati och gudsfruktan höll Astara relativt 
oplundrat. Det finns knappt en man eller kvinna på 
Lalasta som inte respekterar fader Heryn och hans 
livsgärning, och kanske kunde han av alla människor ha 
medlat i rådsförsamlingen och stoppat de nedåtgående 
spiraler av maktkamp, misstro och hat som blivit 
inbördeskrigets efterdyningar. Men ålder hann i kapp 
honom först, och den nu urgamle Heryn ligger för 
döden i klostrets inre kammare, redo för Daaks dom. 
Men han plågas på sin dödsbädd av sin oförmåga att för 
mer än trettio år sedan rädda biblioteket i Astara undan 
att brännas av ätten Hessurs ogärningsmän, varpå hela 
Lalastas historia och litteratur gick förlorad i lågorna. 
Om det så blir det sista han gör har Heryn tänkt se till 
att Hessur aldrig får njuta av sin nya makt på Lalasta, och 
han har därför i hemlighet skickat ett brev till de ökänt 
överentusiastiska och frustrerade Preorim Nove-riddarna 
i Stora arkipelagen, där han bönfaller dem att komma 
och rensa upp. Detta skulle riskera att äventyra både 
Consabers och Ebhrons intressen på Lalasta, och därmed 
leda till att någon av dem försökte kasta ut ätterna och 
själva ta makten. Men Lalastas folk skulle åter komma i 
kläm, och fader Heryn ångrar därför redan sitt tilltag. I 
sina feberyror bönfaller han Daak om vägledning, men 
allt han ser är en väldig, nattsvart hand som klöser sig 
upp bland övervuxna ruiner, och famlande sträcker sig 
över sundet, efter Heryns själ.

--- Page 14 ---
14
AstaraGhesasiloa
Astaras mäktigaste kvinna är matriark i den förr 
oansenliga släkten Koth, och tredje hustru åt dess 
huvudman, Sasael. Denne har inte riktigt varit sig själv 
sedan han och första och andra hustrun blev förgiftade 
av något i marhekel-pipan, och de tillbringar nu sina 
dagar med att sitta tärda och lama i bärstolar och dräggla. 
Den då unga Ghesasiloa lade dock fort denna tragiska 
incident bakom sig, och under åren som gått sedan 
dess har det varit hon som i praktiken styrt ätten, vars 
medlemmar lyssnar blint till de order hon uttolkar ur 
Sasaels grötiga svamlanden. Med Ghesasiloa som Sasaels 
språkrör har ätten Koth rönt avsevärda framgångar med 
sin handel med ädelträ, exotiska djur och märkliga 
droger och gifter, och växt till en fruktad kraft i Astaras 
mer ljusskygga kretsar. Alla i Astara anser sig veta, även 
om de inte säger det högt, att hjärnan bakom detta är 
Ghesasiloa och ryktena går vilda om hennes skumma 
(och påstått ondsinta och okyska) förbindelser med det 
sabriska handelshuset Röda triskelen, drakkulten Mier 
Puri, cirefaliern Remacoz, fru Xiliso av Sithsuul, hälaren 
och före detta piraten Martolos, och ett brett spektrum 
av andra tvivelaktiga karaktärer. Utåt sett upprätthåller 
Ghesasiloa dock alltid en respektabel fasad, visar stor 
lojalitet mot sin släkt och påtaglig ödmjukhet, och 
avfärdar lugnt alla illvilliga rykten. Hon har fyra döttrar i 
tonåren som ärvt sin mors höga panna och kindben och 
smala, intensiva ögon (sabrier skulle kalla det eleganta 
drag, men på Astara anses det ödlelikt, manhaftigt och 
skurkaktigt, även om ingen högt skulle våga ringakta just 
dessa flickor). Vilka planer Ghesasiloa har för döttrarna 
är än så länge oklart, och utåt sett agerar hon oftast 
genom sin ende överlevande son, Qarias, och femte 
hustruns son Temilo, respekterade ynglingar som bägge 
vunnit flera danstävlingar och redan fått fagra fruar, men 
bakom kulisserna inte tvekar att knivhugga folk som 
kommit i vägen för släkten Koth, dess kvinnor och deras 
ambitioner. 
Masomo
Denna ärrade och vaksamme man var en fruktad krigare 
på den förlorande sidan under inbördeskriget, och har 
nu diskret återvänd för att ta hämnd. Hans omedelbara 
angelägenhet är att finna och rädda sin syster Xueo, 
som gifts bort med en av segrarna, men Masomo har 
även långt större planer. Det dussin lojala män han har 
ombord sitt skepp Eigaz öga är alla skickliga dolkmästare 
och charlataner, som ämnar infiltrera Astaras ätter och så 
split mellan dem. Målet är att starta hela inbördeskriget 
igen, tills alla som begått oförrätter mot Masomos släkt 
ligger döda i sitt eget blod. Han har under sin karriär 
som kapare åt cirefalierna i Arkipelagen kommit över 
en större mängd silver och håller sig just nu i Astaras 
hamnkvarter där han letar efter fler lämpliga allierade; 
personer som för betalning gör vad som helst. 
Masomo bär ofta mörkgröna kläder av arkipelagiskt snitt, 
och med sin tunna kroppshydda och tjocka blåsvarta 
hår och ett yvigt kroppsspråk ger han ett lite sprött och 
flamboyant intryck. De talrika exotiska vapen han bär 
tvekar han dock inte att använda.Remacoz
Denne fryntlige cirefalier är något av en inventarie i 
Astara. Han håller i mer eller mindre berusat tillstånd 
till på de sjaskigaste krogarna i hamnkvarteren och 
umgås ohämmat med slödder, tiggare, sjömän, pirater 
och hyrsvärd. Av ett avskuret öra att döma är han själv 
utstött från sin familj, men undviker noggrant allt tal 
om sin bakgrund. Han försörjer sig som handelsman 
och spelare och lyckas på något vis trots sin ständiga 
fylla genomföra lysande affärer och inhåva rikliga 
spelvinster. Sjömän brukar skämta att han är St Aleanias 
kärleksbarn med Cinerva, medan lalasterna helt sonika 
anser att han är född under lyckosamma stjärnor. Då och 
då har någon anklagat honom för att fuska, och fort fått 
sig en åthutning av närvarande knivmän. Om dessa varit 
lejda av Remacoz eller spontant tagit honom i försvar 
förtäljer inte historien, men rykten gör ibland gällande 
att Remacoz och hans spelkamrater och affärskontakter 
i själva verket utgör en kartell som ägnar sig åt att skinna 
tillfälliga besökare i Astara. Å andra sidan kan man lika 
gärna få höra att Remacoz är den första man skall tala 
med i staden; han kan Astara som sin egen ficka. Han 
vet vilka man skall prata med, vilket nytt folk som anlänt 
och hur man skall sköta sig för att få det man vill. För 
några silvermynt ger han gärna råd till nykomlingar och 
bjuder dessa honom på alkohol är han inte snar att 
förkunna att de är ”äkta vänner”. 
Idag är Remacoz närmare de sextio, med grånade 
tinningar och markant fetma. Han äger ett stort hus som 
är vackert inrett och välskött av hans sju fruar. Fruarna 
är alla utsatta kvinnor som han fått sympati för och köpt 
loss från deras herrar. Han behandlar dem mycket väl 
och lånar aldrig ut dem till bekanta. Han har elva barn 
som springer omkring i huset och deras gälla röster och 
ständiga lek tjänstgör ofta som hans ursäkt för att söka 
sig till tavernorna där det är betydligt ”lugnare”. I själva 
verket är det numera Remacoz två äldsta fruar, Khodiso 
och Ghisesa, som tar hand om det mesta av hans affärer, 
då han själv är upptagen med att supa bort det lilla som 
återstår av hans bannlysta liv. 
Masomo

--- Page 15 ---
15
Astara
Ressa
Ressa är en tjugoårig skönhet som ihop med sin sexton 
år gamla bror Manethos nyligen anlände från Chichno-
dalen, och numera bedriver Astaras mest framgångsrika 
lurendrejeri. Manethos klär ut sig till en äldre man och 
letar upp lättlurade utlänningar att sälja Ressa, som han 
presenterar som sin hustru, till. Ressa har sällan några 
problem att charma parets utsedda offer, och snart blir 
det tal om brudköp. När hon väl är såld smiter hon dock 
undan inom kort, och hon och Manethos går under 
jorden med pengarna. Centralt i strategin är att lura just 
utlänningar – antingen har de fått lämna Astara lagom 
till Ressa och Manethos dyker upp igen, eller så är de så 
resurslösa att de inte längre är något hot (och skulle de 
vara det kan Manethos och hans kamrater ofta ge dem 
ett rejält kok stryk). 
De två syskonen har nu börjat kunna leva loppan på 
förtjänsterna av sitt lurendrejeri, men på kuppen blivit 
allt mer giriga och oförsiktiga, och gett sig på lite väl 
farliga individer. Främst av dessa är kanske den sabriske 
kaptenen Rogier Lussomore, som skingrades på en hel 
marker silver, och hämndlystet dröjt sig kvar i hamnen 
med sitt fartyg medan hans hårdföra besättningsmän 
finkammar Astara i jakt på syskonparet. Manethos vill 
nu sätta sig och Ressa på ett skepp till Oriton, men hans 
syster vill inte veta av det – de kom till Astara med ett 
syfte, en dröm om att bygga ett nytt liv åt sig själva, och det 
grämer henne att de förlorade fokuset och uppslukades 
av sin egen framgång. Ressa vill inte reduceras till en 
vagabond i fjärran Garandor; hon vill bli en respekterad 
kvinna i Astara, och har sparat pengar för att köpa den 
utblottade krögaren ir-Kamaklos värdshus. Hon behöver 
bara lite pengar till för att få råd, men hur ska det gå till, 
om Manethos inte är med på noterna? Nu är Ressa orolig 
att Manethos ska försöka tvinga henne att fly staden 
med honom, och har sökt stöd hos Temilo av Koth, som 
hon förfört. Men hur långt kommer Temilo egentligen 
vara villig att gå för att beskydda Ressa både från Rogier 
Lussomore, och hennes allt mer desperate bror? Thera Jaghel
En förmögen hydromantiker och skriftlärd från 
Arenom i Ebhron, som är en av få som vågar trotsa 
Luberos förbannelse. Thera har ett stort, muromgärdat 
residens i Astara, varifrån han planerar expeditioner till 
Luberos och Stora arkipelagen. Thera håller sig med en 
av allt att döma obrottsligt lojal inre cirkel av tirakiska 
sjömän ombord skonaren S āhasika, men resten av 
hans besättningar anställs på frilansbasis och det är ett 
ständigt problem för honom att hitta lämpligt folk villigt 
att ge sig ut på hans djärva resor. Ofta måste han betala 
dyra pengar för sina sjömän och olika typer av experter, 
och illvilliga rykten i Astara gör nu gällande att hans förr 
enorma kassakistor börjat sina, och att han är desperat 
efter pengar till en ny upptäcktsfärd.
Han skulle förvisso kunna sälja av några av artefakterna 
han hittils grävt upp från Sayilóz, men den typen av 
tingestar är inte lätta att bli av med i en okultiverad 
stad som Astara – och förmår Thera ens skiljas från 
dem? Vilka andra metoder kan han tänkas ta till för 
att finansiera sitt stora drömprojekt; en expedition till 
Sharóz djupt in på Luberos inland, där Söderns torn, 
Karu Vidándra, tronar, fullt av uråldriga skatter? 
Thera har dock tiden på sin sida, då han ännu är en 
relativt ung man. Han klär sig prydligt och ger ett 
sympatiskt intryck, även om han gärna blir uppslukad 
av sina egna historier och visioner. Ibland har han 
skumma möten med Verak Ilamcetceni och, ryktas det, 
fru Ghesasiloa, där de tillsammans grubblar över Theras 
fynd och hans ofärdiga kartor över Luberos övervuxna 
städer. 
RessaDet finns skönhet i Astara…inte det du och jag 
skulle kalla för skönhet, hela landet är ett öppet 
sår fullt av var och galla…men på stranden om 
natten, bland eldar och vild dans framträder under 
stjärnorna en märklig harmoni.
 –Irixari, magi domi i Kabalorden

--- Page 16 ---
16
AstaraVerak Ilamcetceni
Verak är Kabalordens och Ebhrons representant på 
Lalasta. Han skall se till att det urgamla fredsfördraget 
hålls och att Lalastas folk sköter sig. Av oklara skäl 
för hans agenter noggranna anteckningar på vilka 
främmande fartyg som löper in i hamnen, var de 
kommer ifrån, vart de skall och vilken last de har. De ses 
även ofta gå runt på Astaras gator om natten och mäta 
himlakropparnas position och andra egendomligheter. 
Verak närvarar i regel på rådsförsamlingens möten och 
även om han inte har någon egentlig makt så väger hans 
ord tungt och få vågar trotsa honom.
Vad hans verkliga agenda är tycks ingen veta, men rykten 
säger att han är drabbad av acedia, det tillstånd som 
uppkommer hos sabriska religiösa män när de förlorar sin 
förtröstan inför Gud. Han hatar avskildheten på Lalasta 
och den komplott i Ebhron som fick honom att bli sänd 
till ön. Dagarna tillbringar han ofta med att sitta inlåst 
i citadellet och grubbla mot söder; på kvällarna skriver 
han anskrämliga niddikter som han sedan plågar sina 
närmaste med. Verak är en reslig, brunhyad man med 
ett bestämt utseende, och går alltid klädd i ceremoniella 
kläder i luftig tyger. När han lämnar citadellet gör han 
det alltid i en bärstol och har en eskort på tio soldater.Vesiso
Den karismatiske ledaren för Mier Xio, Astaras största 
drakkult. Han anses mycket principfast och rättrådig, 
men hans agerande är väglett av visioner under isharus, 
och har på sistone blivit mer och mer egendomligt och 
maktfullkomligt. Numera ägnar han all sin tid åt att 
jaga sin dröm att ena de splittrade drakkulterna runt 
Astarabukten, jaga iväg ebhroniterna och återuppväcka 
Mästaren i berget. För att göra detta behöver han symboler 
och resurser, och upprätthåller sedan flera år tillbaka ett 
antal mer eller mindre provisoriska Draktempel i Astaras 
mer förfallna delar, där han predikar och knyter till sig 
så många ängsliga själar han kan utan att stöta sig för 
mycket med ebhroniterna och släkterna. Mier Xio har 
nu hundratals medlemmar, och ryktas dessutom ha 
många hemliga kvinnliga sympatisörer som agerar som 
spioner på alla nivåer i Astaras samhälle. Vesiso börjar 
känna sig redo att uppfylla de profetior som ska leda till 
Mästarens återfödelse, och när han och hans trogna inte 
marscherar i procession på Astaras gator spinner han 
dunkla och storslagna planer. 
Vesiso är cirka 60 år gammal, men fortfarande vital, 
smal och vältränad. Hans rakade hjässa är prydd av 
ormmönstrade ärrtatueringar, och innanför sin gröna 
klädnad bär han ofta runt på en tvehövdad washako-
orm, som inte sällan närmast tycks viska saker i hans 
öra. Vesisos röst är mycket melodisk och trollbindande, 
och trots hans bisarra framtoning kan han fort dominera 
många sociala sammanhang.
Flamkrönt, ormögd, väldig som månen i nedan, med silverne horn. 
Mot sällhet i evighet hon oss leda, när Eldögat vaknar i Söderns torn.
 –utdrag ur Mästarens tredje profetia
Mästarens profetior
Lalastas många drakkulter har olika traditioner kring 
de profetior Marsandros sex systrar påstås ha uttalat, 
men gemensamt är att de förutsäger att draken på 
något vis ska återuppstå och leda Lalasta genom 
skuggor och lidande till en ny och ljus tid av glädje 
och njutning. Mier Xio har så länge man kan minnas 
muntligt traderat en särskilt färgstark serie profetior 
som Vesiso och de andra förgrundsgestalterna i 
kulten aktivt vill uppfylla för att påskynda denna nya 
tidsålder. De tre första av profetiorna talar om föremål 
som måste återbördas: ägget, svärdet och ögat. Ägget 
är återbördat sedan mycket länge, men svärdet och 
ögat är mer problematiska. Svärdet tros nämligen vara 
Vriakon, i ebhroniternas händer i Mahala Pria, som 
drakkulten knappast har resurser att angripa. Men 
här vet Vesiso på råd; han har sedan länge via sin 
kontakt Remacoz försökt rekrytera utomstående som 
mot betalning i de få resurser Mier Xio förfogar över 
(droger och kvinnor) kan ta sig in i citadellet och stjäla 
svärdet.Vesiso har gjort omfattande planer och noggrant 
kartlagt vaktstyrkan och dess rutiner, men trots detta 
har tre grupper av lite väl lättköpta underhuggare 
redan gått bet, och blivit dödade eller fängslade i 
sina försök att utföra inbrottet. Vesiso börjar nu bli 
bitter, samtidigt som han desperat sopar igen spåren 
för att ebhroniterna inte ska bli varse om drakkultens 
inblandning. Men även om Vriakon på något vis skulle 
bli återbördat återstår ett värre problem: Drakens 
öga sågs senast, för oräkneliga mansåldrar sedan, i 
händerna på vulkandemonen Katharketor, som bar 
det mot Karu Vidándra, på Luberos. 
De tre återstående profetiorna har Vesiso och sierskan 
Lowehme hittills hållit tyst om, men en av dem 
handlar sannolikt om ebhroniternas förvisning från 
Lalasta, något Mier Xio gör allt de kan för att få till 
stånd. 

--- Page 17 ---
17
Astara
Äventyr och intriger i Astara åstadkoms allra lättast 
genom att man utgår från en av händelserna nedan, 
som verkar som katalysatorer som sparkar i gång 
intriger i staden. Handlingen kan sedan utvecklas 
genom att man involverar individers hemligheter från 
hemlighetstabellen. Men tveka inte att improvisera! 
Astara är en stad där såren efter inbördeskriget är 
vidöppna och brännande, där ätter och handelsmän 
intrigerar konstant om att skörda frukterna av 
återuppbyggandet, och Consaber, Ebhron och Melorion 
stångar sig blodiga i kamp om inflytande. Äventyret i 
Astara skriver sig självt. 
Den största frågan är kanske hur man får rollpersonerna 
till Lalasta. Om rollpersonerna inte har något ärende 
till ön men ändock befinner sig på havet så fungerar allt 
från det klassiska skeppsbrottet till att skeppet blir skadat 
under en storm och helt enkelt måste ligga i Lalastas 
hamn medan det repareras. Astara blir dock ännu mer 
spännande och involverat om rollpersonerna själva är 
lalaster, och därmed har saker investerade i det som 
händer i staden. 
Det ebhronitiska skattskeppet
Med monsunen avreser ett skattskepp till Ebhron 
som omväxlande sägs vara fullastat med Kabalordens 
tribut, eller värdefulla artefakter, depescher, skrifter 
och märkliga apparater. Att plundra detta skepp skulle 
kunna leda till ofantliga rikedomar med rätt köpare, 
men problemet är att det alltid har eskort av ett mäktigt 
ebhronitiskt örlogsskepp. Den djärve piratkaptenen 
Khamasos har dock hittat en brist i ebhroniternas försvar. 
Skeppet lastas alltid i den hamn som är direkt ansluten 
till Kabalordens citadell, men brukar sedan få vänta på 
att eskortskeppet skall dyka upp. Khamasos tänker låta 
sina män beblanda sig med de som lastar skeppet, och 
när det är fullastat avge en signal åt Khamasos snabba 
fartyg, som då kan anfalla innan eskorten har anlänt. 
För att kunna åstadkomma detta har Khamasos redan 
infiltrerat citadellet med några kvinnliga spioner, som 
vaktmanskapet tagit som leksaker, och tanken är att dessa 
ska droga eller uppehålla soldaterna medan angreppet 
äger rum. Men är kvinnorna verkligen beredda att riskera 
döden för Khamasos? Kommer allt verkligen gå i lås?
Kamorfkaos
Astaras undre värld har fått en ny aktör i form av den 
förslagne och mäktige kamorfen Ni’hârmá, som ihop 
med ett skumt gäng av hårdföra mördare börjat slå ut 
Vruul-brödraskapet och med hot och våld bemäktiga 
sig otalet krogar, bordeller och spelhålor. Ätten Hessur 
är mycket upprörd sedan en av deras söner kom till 
skada och har svurit hämnd, men Ni’hârmá och dess 
underhuggare försvinner alltid spårlöst innan Hessur 
kan slå till.Varför gör de andra ätterna ingenting? Och vad har 
ebhroniterna för roll i det hela; har kamorfen delgett 
dem någon magisk hemlighet i utbyte mot deras tysta 
medverkan? Sist men inte minst; vem arbetar Ni’hârmá 
egentligen för, och varför? Är kamorfens ärende måhända 
långt, långt större än Astara och dess småaktiga intriger? 
Kyrklig inspektion
En grupp sabriska munkar samt en handfull 
ordensriddare anländer med ett fartyg från Consaber 
och skall inspektera Daakklostret. Det blir givetvis genast 
religiösa motsättningar, och ordensriddarna drar sig inte 
för att offentligt straffa vad de uppfattar som hädare mot 
den sanna tron. Klostret skall reformeras och det blir 
tydligt att sabrierna på allvar tänker upprätta en maktbas 
på ön. Hur reagerar de fem släkterna på detta? Och är 
ebhroniterna beredda att riskera sina relationer med 
Consaber och försvara sin hegemoni, eller ingår de en 
ohelig allians? Riskerar Lalasta åter att bli förtryckt av 
makter bortom haven?
Plundringsgodset
Det sabriska skattskeppet Solsecle blev nyligen plundrat 
av Khazra Ûdus bazirkpirater, som avyttrat det rika bytet 
till Lalastas breda flora av hälare och smugglare. Mycket 
av rikedomarna förvaras just nu i hemliga grottor på 
ön Ranara, men säljs med regelbundna mellanrum av 
i Astara. Sabrierna har dock blivit varse denna handel, 
och skickat flera örlogsskepp till Astara för att rensa upp. 
Kan Esalsa av Sithsuul, eller för den delen fru Koth, 
tigande låta sabrierna förfölja hälare och smugglare 
i staden, och därmed skada en central del av dess 
ekonomi, som samtliga av de förnäma släkterna i själva 
verket har del i? Kan ebhroniterna tänkas agera medlare, 
eller går det att muta sabrierna med något annat, så att 
de låter saken bero? Och var är Khazra Ûdu själv, och vad 
för slags illdåd planerar hon härnäst? 
Stormfloden
Astara har översköljts av en gigantisk flodvåg som orsakat 
stor förödelse. Många fattiga familjers hus har helt svepts 
bort, och sjukdomar sprider sig som en löpeld. I kaoset 
plundrade någon huset Sithsuuls högsäte och mördade 
flera relativt impopulära ättemedlemmar. Esalsa saknar 
dem egentligen inte, men har ändå utlyst blodsfejd mot 
ätten Koth, som anklagas för det hela. Men är det bara 
ett falskspel för att kunna ta itu med Koth innan deras 
inflytande i Astara ökar så att Esalsa inte kan rå på dem? 
Kan det i själva verket vara den hämndlystne Masomo 
som låg bakom angreppet, eller överlevare från ätten 
Travandruul? Vad är isåfall dessa orosstiftares nästa steg? 
Och hos vem söker huset Koth hjälp? Äventyr i Astara

--- Page 18 ---
18
Astara1–2 …är inte av det kön som denne 
utger sig för.
3–4 …går under falskt namn, och tillhör 
i själva verket ätten Travandruul, som 
besegrades och landsförvisades under 
inbördeskriget.
5–6 …har en smetig sexuell förbindelse 
med en av döttrarna i huset Koth.
7–8 …tillhör en mycket liten och mycket 
hemlig Xinukult.
9–10  …ligger bakom flera ouppklarade 
mord på män som begick illdåd under 
kriget. Personen drivs dock inte av 
personligt hämndbegär, utan ett starkt 
rättspatos.
11–12  …är informatör åt Kabalorden.
13–14  …har lärt sig att bruka magi av 
den arkipelagiske häxmästaren Ubende, 
och använder det i hemlighet för att 
manipulera sina rivalers känslor under 
förhandlingar och allmänt utnyttja folk. 
15–16  …planerar att mörda en av 
Hessur-sönerna, som skändat personens 
syster/bror/tremänning. 
17–18  …har en mycket stark fobi för 
blod, vilket på Astara är en fruktansvärd 
skam. 
19–20  … har arbetat med Khamasos 
piratgäng för att infiltrera sjåarna i 
hamnen och förskingra last från skepp. 
21–22  …är med i en liga som kidnappar 
herrelösa eller obevakade kvinnor och 
säljer till den korrupte faliske skepparen 
Nirecoz, som agerar som mellanhand 
för slavkartellerna i Garandor.
23–24  … har under ett fruktansvärt 
bråk i passionens hetta knivhuggit sin 
egen bror till döds, och gömt kroppen. 
Har otroligt dåligt samvete, men fruktar 
Astaras drakoniska rättssystem. 
25–26  … säljer döda kroppar till 
häxmästaren Ubende. Men vad gör han 
med dem? 
27–28  … har fått ett föremål i gåva av en 
pärlfiskare som hittade det i ett korallrev 
utanför Luberos. Det har visat sig vara 
Astaras förlorade tarasharkrona, som 
både ebhroniterna och släkterna skulle 
döda, och döda varandra, för. 29–30  …har idkat älskog på en plats 
som är abhrul, och upplever sig nu 
förföljd av illvilliga och onda andar.
31–32  …har stulit pärlhalsband och 
dolk från en man som låg däckad i en 
rännsten, och sedermera kvävdes av sina 
egna spyor. Det var en yngling från den 
mäktiga släkten Esviasa vars lakejer nu 
letar efter hans förlorade ägodelar. 
33–34  …är den sista överlevande av 
ätten Sjajra, och bär på ett brinnande 
hämndbegär mot dess bödlar, släkten 
Esviasa. 
35–36  …är havande med, eller har en 
hustru/syster/dotter som är havande 
med, drakprästen Vesisos barn, som i 
själva verket sägs vara avlat av Drakens 
ande, och ämnat att bli dess nya Väktare 
i världen. 
37–38  …har skänkt en av sina hustrur/
systrar/döttrar/tjänarinnor till 
drakkulten Mier Xio, och upplever sig 
nu dela samma febriga sanndrömmar 
som denna flicka.
39–40  …är hemlig präst/prästinna i 
drakkulten Mier Puri, som eftersträvar 
att ta över Mier Xios roll i Astara, och 
stjäla deras vördade gyllene ägg.
41–42  …har hjälpt häxmästaren 
Ubende att stjäla märkliga föremål från 
Bergskollegiet, i hopp om att åkalla och 
fjättra, och sedan utnyttja, varelsen som 
hemsöker byggnaden. 
43–44  …har en obehaglig och exotisk 
könssjukdom, håller på att bli galen av 
den, och tror sig ha spritt den till flera 
inom släkten Hessur. 
45–46  …har flera gånger hjälpt en 
mystisk ödlemänniska, Ni’hârmá, att 
smuggla mystiska artefakter till hälaren 
Martolos, men själv förskingrat en 
av dem, en blå pärla med en alldeles 
trollbindande glöd. 
47–48  …förrådde sin egen familj under 
inbördeskriget, och är nu jagad av deras 
hämndlystna spöken. 
49–50  …är anförtrodd någon annans 
mörka hemlighet, och extremt frestad 
att avslöja den för egen vinnings skull. 
Men är hemligheten vad den verkar 
vara, eller har personen missförstått 
någon fundamental detalj? Slå en gång till på tabellen för att avgöra vad 
hemligheten är. 
51–52  …har hittat en lönngång in i 
Mahala Pria och kan röra sig in och ut 
därifrån osedd. 
53–54  …är besatt av och förälskad i 
sångerskan Amei och planerar att röva 
bort henne och göra henne till sin. 
55–56  …har gett upp på eländet som är 
Lalasta och har planer på att ta sitt liv, 
men vill få det att se ut som ett mord 
begånget av någon av Hessur-sönerna, 
och därmed sätta igång en ny serie fejder 
i Astara, som hämnd på världen. 
57–58  …har ett alter ego bland Vruul-
brödraskapet i den undre världen och 
spelar sina två roller ytterst väl. 
59–60  …är egentligen en luttrad 
lönnmördare som troddes ha dött i 
kriget men har antagit en ny fasad och 
försöker komma bort från sitt förflutna. 
61–62  …lider av fallandesjuka, men 
tror sig vara besatt av en demon från 
Luberos, och försöker desperat dölja sin 
åkomma för sin familj.
63–64  …är en hamnskiftare som kan ta 
formen av en stor ödla, och ofrivilligt 
dyrkad av drakkultister från Mier Xio.
65–66  …har förlorat alla sina tillgångar i 
tärningsspel, och lever på generösa “lån” 
från Remacoz. 
67–68  …har skapat ett antal upproriska 
sånger som spritts som en löpeld i 
Astara, i vilka sabrierna förklaras vara 
syndare då deras kung vägrat svära sig 
till Draken. 
69–70  …stjäl vanemässigt ur 
klosterbrödernas kollekt, men har blivit 
påkommen av broder Bastien, som nu 
aktivt spionerar på personen för att 
avslöja denne. 
71–72  …är utåt sett en klippa av 
anständighet, men har en tjänare som 
i själva verket är personens oäkta barn, 
och i hemlighet konspirerar för att bli 
erkänd och få del av arvet. 
73–74  …betalar fattiga för att slåss med 
varandra för sitt höga nöjes skull, och 
är ansvarig för det halvdussin brutalt 
ihjälslagna tiggare som hittats de senaste 
veckorna.Slå 1T100. Personen ifråga…
Mörka hemligheter och dolda agendor
Det finns inte en själ i Astara som inte ruvar på en hemlighet. Det 
kan röra sig om illdåd från inbördeskriget, ett gnagande hämndbegär, 
ett hemligt uppror mot överheten, eller storslagna planer för Lalastas 
framtid.
När en ny aktör introducerats kan man slå på nedanstående tabell för 
att se vad han eller hon döljer – se bara till att det fläckar personens 
beteende och agerande gentemot rollpersonerna. Astara är en berättelse 
om intriger, känslor och maktspel, och förr eller senare bör allt komma 
i dagen och brisera i drama och kaos.

--- Page 19 ---
19
Astara
75–76  …har en passionerad kärleksaffär 
med sin grannes hustru. De planerar 
nu att rymma tillsammans, men 
grannen är tyvärr våldsam, hämndlysten 
och paranoid, och har gott om 
underhuggare. 
77–78  …förskingrar pengar från släkten 
Koth för att finansiera sitt svindyra 
isha’al-missbruk.
79–80  …blev tröstlös och 
gudsföraktande av inbördeskrigets 
trauman och har bildat ett gäng som, 
inspirerade av ebhronitisk antiteism, 
trakasserar troende och försöker driva 
bort både Daakkyrkan och draktemplen 
från Astara. 
81–82  …lever ett dubbelliv, och har 
en identitet och familj i Astara och en 
helt annan i byn Vlako i Asiknodalen. 
De två familjerna är än så länge helt 
ovetande om varandra. Eller?
83–84  …är agent åt handelshuset Röda 
triskelens skumme delägare Bertrand 
Marcomb, och försöker med alla medel 
få till stånd en kartell för att dominera 
Astaras handel med dyrbara oljor.85–86  …har blivit biten av en hund 
med vattuskräck, och tror sig vara 
döende, men tänker ta med sig det där 
svinet Joharros av Hessur i döden. 
87–88  …blev vanställd i en uppgörelse 
med kastknivar, men håller god min 
och låtsas ha gett upp sin sak. Är i själva 
verket mycket bitter och hämndlysten, 
i synnerhet på Sarsandro av Jhum, den 
respekterade ålderman som dömde i 
ärendet. 
89–90  …är i själva verket den ökände 
häxmästaren Ubende. 
91–92  …har deltagit i en av Thera 
Jaghels expeditioner till Luberos kust, 
men var missnöjd med sin betalning 
och stal ett sprucket kristallkranium 
från de artefakter Jaghel grävt upp i 
Sayilóz ruiner. Är nu på desperat flykt 
undan kamorfen Ni’hârmá, som av 
någon anledning tycks fast besluten att 
ända personens liv. 93–94  …är verksam i en smugglarliga, 
och känner till flera hemliga grottor och 
smugglingsrutter. Har även samarbetat 
med flera tvivelaktiga ämbetsmän i 
Astaras hamn, men har råkat kränka 
lotsen Osirias familj, och är nu livrädd 
att bli röjd av honom. 
95–96  …har hjälpt den faliska kaptenen 
Caziza att smuggla järn till Arkipelagen, 
i strid med det perdosiska järnembargot. 
Känner till flera handelsmän, smugglare 
och smeder, däribland Dafalar, som är 
delaktiga i denna lukrativa verksamhet. 
97–98  …är en dödlig och målmedveten 
agent åt krigarsekten Maharathaïm i 
Stora arkipelagen, utsänd för att så split 
i Astara och till varje pris förhindra 
ebhroniternas planer för Luberos. 
99–100  …har till och med fler 
hemligheter än Ghesasiloa. Slå tre 
gånger till på tabellen.
Droger
Bland den rika, fuktiga växtligheten på Lalasta finns 
det gott om örter av vilka lalasterna sedan långt tillbaka 
lärt sig framställa en brokig flora av mediciner, salvor, 
gifter och, i synnerhet, droger. Den högst ansedda av 
dessa är en smal, rödvit rot som kommer från den 
snåriga ishabusken. Roten smakar sött och kryddigt 
och tuggas som den är eller torkas för att sedan 
användas till dekokter. Isharoten ger välbehagskänslor 
samt kraftiga hallucinationer. Inom drakkulten sägs 
roten ge ”draksyn” då man kan skåda in i det fördolda, 
och anses lika helig som Atëos tårar, den gudomliga 
rusdryck mystiker sägs kunna frambesvärja från 
drömmarnas rike. Medan isharoten bara växer i det 
fria odlas i och omkring Astara numera rikligt med 
marhekel, en arkipelagisk gömfröväxt som röks i pipa 
och ger ett mysigt, avkopplande rus. En mer obskyr 
drog är taxatra-svampen, som växer på träd i de södra 
djunglerna, och tuggas av Lalastas fruktade bärsärkar 
i syfte att uppnå en extatisk blodtörst. Ibland går det 
även att få tag i den kostbara och njutbara mûhadinska 
blodsdrogen isha’al, som hälaren Martolos förvärvar 
via okända kanaler.
Regler 
Marhekel räknas som en stimulerande drog (se sidan 
256 i Eon IVs grundregler).
Taxatrasvamp kostar 4 silver per dos, minskar 
under hela scenen avdrag från Smärta med 2T6 och avdrag från Sår med 1T6, men ger tillfälligt 
karaktärsdraget Aggression som svaghet (låst) och ökar 
grundutmattning med 4. 
Isharot kostar 2 silver per dos, och kräver ett slag för 
Självkontroll mot svårighet 12. Lyckas slaget får man 
under en scen +1T6 på alla slag för Ockultism samt 
Andeförnimmelse, Automatskrift, Spådom, Tolka 
religiösa skrifter, och liknande esoteriska expertiser, 
kännetecken och förmågor. Misslyckas slaget drabbas 
man av övernaturlig skräck med intensitet 30, och blir 
ett hjälplöst, spastiskt vrak under en scen. Alla intag 
av isharot ger dessutom -1T6 på alla slag för Reaktion 
fram till nästa sömnperiod. 
Isha’al kostar 10 silver per dos, minskar under en 
scen avdrag från Smärta med 1T6, ökar belastning 
med 20, och ger +1T6 på alla slag för Vaksamhet, 
Nattsyn, Förnimma, och andra sinnesfärdigheter, 
samt en överväldigande känsla av välbehag. Under 
resten av dagen är belastning ökad med 10 och slag 
för sinnesfärdigheter får +2. Första gången en person 
tar isha’al räknas det som en Omvälvande händelse. 
Varje intag av isha’al kräver ett slag för Självkontroll 
mot svårighet 12; misslyckas detta måste man byta ut 
ett karaktärsdrag mot Droger som svaghet (låst), och 
måste hädanefter slå för Nedbrytning mot intensitet 
30 om man inte får sin dagliga dos. 

--- Page 20 ---
20
AstaraLalaster
Lalastas urbefolkning är i regel mörka i hyn. De är 
något kortvuxna, senigt byggda och sällan överviktiga, 
och smidighet beundras även om man har respekt även 
för rå styrka och uthållighet. Andra naturliga hårfärger 
än svart förekommer ytterst sällan, men vissa bleker 
sitt hår vitt med olika örtextrakt, en sedvänja som 
tycks ha varit utbredd innan inbördeskriget. Av oklara 
skäl (somliga menar att det är för att lalasterna tror att 
de härstammar från reptiler) anses det ofint att vara 
hårig, och de flesta avlägsnar allt hår på kroppen utom 
ögonbrynen och huvudhåret, och männen bär också 
mycket sällan skägg. Drakkultens medlemmar rakar 
även sina huvuden, och målar sina kala hjässor med röd 
färg i komplexa mönster. Generellt tas hår bort med en 
het smet av melass och fruktsaft, men många män bär 
symboliskt en rakkniv, som dock primärt används för att 
offra blod till Sankt Eoboth. Kläderna är helst luftiga 
för att inte vara plågsamma i värmen och fukten, och i 
männens fall ofta bjärt färgade på ett i utlänningars ögon 
anskrämligt vis. Män bär ofta en brokig, nästan fotsid 
kjol som kallas xhiso, medan plaggen på överkroppen 
varierar storligen – på sistone har öppna västar samt 
sabriska sjömansjackor med stora knappar blivit 
populära. Kvinnor bär ofta avslöjande höftskynken och 
draperingar i skira linnetyger, då skönhet anses vara till 
för att visas upp, men förväntas samtidigt vara ödmjuka, 
och kläderna har därför bleka färger. Ett arbetsplagg för 
bägge könen är en kort tunika med plisserat skört som 
kallas khimo, men det har genom åren kommit att anses 
mer och mer feminint och arbetande män bär hellre 
khsashko, en byxkjol som påminner om xhison men 
är mindre extravagant; ofta mönstrad i svart och rött. 
Man går i regel barfota, eller använder sandaler gjorda 
av flätat gräs. 
Lalaster är så gott som alltid hälsosamt misstänksamma 
mot såväl främlingar som bekanta, och det är inte lätt 
att bli deras förtrogne. Traditionellt har lojaliteten till 
den egna ätten varit ett mycket utmärkande drag, men 
de många lalaster som tvingats i exil är ofta rotlösa och 
ensamma. De som inte helt isolerar sig i bitterhet kan 
ofta uppskatta att lyckas hitta någon som de kan känna 
äkta vänskap till, hur svårt det än må vara.
Som framgått har kvinnan en mycket låg social position 
på Lalasta och är i allt väsentligt en mans ägodel. Det 
förekommer att lalastiska kvinnor lämnar ön i hopp 
om en friare tillvaro någon annanstans, om de hört 
sjömännens berättelser om platser där de skulle ha 
högre status. De allra flesta lalaster som påträffas i övriga 
Mundana är dock män, ofta ursprungligen välbärgade 
sådana, som flytt undan det långa inbördeskriget och 
den massaker som ändade det.Grundattribut
Styrka 1T6+3
Tålighet 2T6
Rörlighet 2T6+2
Uppfattning 2T6Vilja 2T6
Psyke 2T6+1
Visdom 2T6
Utstrålning 2T6
Egenskaper
Barn av Lalasta : Ofta giftig flora och ständigt dödliga 
konflikter sållar snabbt bort de svaga. Lalaster får +1 i 
Livskraft.
Den vapenlöse dör : En lalast får inget avdrag för att dra 
ett närstridsvapen i samma runda som hon använder det.
Lalastas knivar : Lalaster är lättlärda i färdigheten Dolk 
och får +1T6 i skada med dolkar och kastknivar.
Märkt av kriget : I princip alla lalaster bär öppna 
mentala sår av det långa inbördeskriget. De får 1 
Avtrubbningskryss vardera för utsatthet och våld.
Möten med utbölingar : Alla lalaster får 2 Språk  enheter.
Skilda världar : Lalastiska kvinnor är lättlärda i 
Charm och Genomskåda. Lalastiska män är lättlärda i 
Argumentera och Injaga fruktan. 
Språk
Talade språk : Lalati.
Skriftspråk : Inget.
Namn
Lalastiska namn hör i regel hemma i lalastas gamla 
tungomål, även om ett antal har ebhronitiska rötter. 
Lalastiska män har ett förnamn följt av ättens namn. 
Om de inte vill, kan eller får använda ättenamnet tar 
de istället ett epitet av något slag. Kvinnor har bara ett 
förnamn, men eftersom antalet olika kvinnonamn är 
relativt få använder man ändå ibland ett ättenamn av 
praktiska skäl. Följande är de vanligaste namnen i Astara: 
Kvinnonamn : Ariso, Eo, Ghisesa, Kesasiloa, Khalki, 
Khasiso, Kia, Kisa, Ksefsa, Loa, Pesa, Qesua, Ressa, 
Rusela, Tara, Udara, Xesimsa, Xia, Xiliso. 
Mansnamn : Asael, Eobos, Felassi, Hesael, Jaharro, 
Jesalos, Joharros, Khamasos, Londas, Manethas, 
Masomo, Milargos, Obadja, Osirias, Salumandas, 
Sansandro, Selsandos, Sesos, Sikael, Suul, Vajrassis, 
Vajros, Vesiso, Vranassi, Vrikos.
Astara? Inte mitt favoritställe, om vi säger så.
 –Miredja av Jaccumta, momolansk resenärStolthet, avund och åtrå, det är de tre gnistor 
som tänder eldar i bröstet på män.
 –Amei, cynisk sångerska
Gamla män är farligast av alla; det rör dem inte i 
ryggen hur framtidens värld kommer att se ut.
 –Gilani, mûhadinsk lärdFredens väg är den svåraste av alla vägar att 
vandra. Den kräver förtröstan och tro både på 
Gud och på människan.
 –Fader Heryn av Maldoterra

